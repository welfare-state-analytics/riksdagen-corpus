<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--126</head>
          <docDate when="2000-06-13">2000-06-13</docDate>
        </div>
      </front>
      <body>
        <div>
          <note>
            18.00 - 22.59
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 5, 6 och 7 juni.
          </note>
          <note>
            2 § Meddelande om val
          </note>
          <note>
            Tredje vice talmannen meddelade att val till riksdagsstyrelsen
            skulle företas onsdagen den 14 juni kl. 9.00.
          </note>
          <note>
            3 § Anmälan om ordförande i miljö- och jordbruksutskottet
          </note>
          <note>
            Tredje vice talmannen anmälde att Ulf Björklund
          </note>
          <note>
            (kd) valts till ordförande i miljö- och jordbruksutskottet fr.o.m.
            den 8 juni.
          </note>
          <note>
            4 § Meddelande om preliminär plan för kammarens sammanträden
            hösten 2000
          </note>
          <note>
            Tredje vice talmannen meddelade att ett meddelande om preliminär
            plan för kammarens sammanträden hösten 2000 delats ut till kammarens
            ledamöter.
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Utvärderingsrapport från kommissionen till rådet om förberedelserna
            inför översynen efter halva tiden av de fleråriga utvecklingsprogrammen
          </note>
          <note>
            KOM 2000/272
          </note>
          <note>
            Förslag till Europaparlamentets och rådets direktiv om allmän
            produktsäkerhet. KOM 2000/139
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1999/2000:U21-U23 till utrikesutskottet
          </note>
          <note>
            7 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 1999/2000:FiU20,
          </note>
          <note>
            FiU27 och FiU30
          </note>
          <note>
            8 § Information från regeringen om Sveriges deltagande i mellanstatligt
            samarbete på försvarsmaterielområdet
          </note>
          <note>
            Anf. 1 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Regeringen har vid behandlingen av frågan om det
            militära försvarets omstrukturering betonat vikten av internationellt
            samarbete på försvarsmaterielområdet. I anslutning till denna
            fråga har regeringen också redovisat huvuddragen av Sveriges deltagande
            i mellanstatligt samarbete och beskrivit våra samarbetssträvanden.
            Jag ska i den här informationen ta upp fyra punkter.
          </note>
          <note>
            Låt mig börja med att konstatera att vårt deltagande i det internationella
            samarbetet rörande försvarsmateriel successivt har blivit alltmer
            omfattande.
          </note>
          <note>
            Denna utveckling ligger i linje med den av regeringen och riksdagen
            fastlagda politiken, som syftar till att så kostnadseffektivt
            som möjligt tillgodose försvarets behov av materiel på hög teknisk
            nivå. Mellanstatligt samarbete underlättar också framtagning av
            materiel med gemensamma standardlösningar, vilket bidrar till
            ökad interoperabilitet mellan deltagarländernas förband i fredsfrämjande
            verksamhet. Med samarbetsländerna etableras samtidigt ömsesidiga
            beroenden som minskar risken för konflikter och stärker det svenska
            försvarets förmåga till anpassning. Internationella samarbetsprojekt
            underlättar för Sverige att bevara och utveckla inhemsk kompetens
            på viktiga områden.
          </note>
          <note>
            Fru talman! WEAG är ett viktigt organ för materielsamarbete på
            europeisk nivå. Det övergripande syftet är att utforma en europeisk
            politik på försvarsmateriel- och försvarsindustriområdet och skapa
            en europeisk marknad för försvarsmateriel. WEAG
          </note>
          <note>
            består av de tio ordinarie medlemsländerna i Västeuropeiska unionen,
            VEU, samt Danmark, Norge och
          </note>
          <note>
            Turkiet. Sedan hösten 1997 deltar Sverige, Finland och Österrike
            som observatörer i samarbetet.
          </note>
          <note>
            Observatörskapet ger oss möjligheter att delta i den verksamhet
            som bedrivs inom tre huvudområden eller paneler som arbetar med
            att identifiera möjligheter till gemensam utveckling och upphandling
            av materiel, med forskning och teknologi samt med formerna och
            reglerna för samarbetet. I förlängningen av samarbetet finns även
            inrättandet av ett gemensamt organ för upphandling av försvarsmateriel,
            liknande Försvarets materielverk fast på europeisk nivå.
          </note>
          <note>
            På forsknings- och teknologiområdet finns redan ett sådant organ
            som administrerar upphandlingen av forskningstjänster inom ramen
            för WEAG:s olika forskningsprogram, och Sverige har efter riksdagens
            godkännande anslutit sig till detta forskningssamarbete genom
            ett särskilt samarbetsavtal med WEAG-
          </note>
          <note>
            länderna och Finland.
          </note>
          <note>
            Jag vill understryka att samarbetet inom WEAG
          </note>
          <note>
            inte är traktatfäst utan bygger på samförstånd mellan deltagarländerna.
            Deltagandet sker således helt i den omfattning som varje land
            självt bestämmer.
          </note>
          <note>
            Fru talman! Vid försvarsministermötet i Luxemburg förra året
            enades WEAG-länderna om ett förfarande som gör det möjligt för
            observatörsländerna att bli fullvärdiga medlemmar i WEAG. Beslutet
            möjliggör också fullt medlemskap för de nya Natoländerna:
          </note>
          <note>
            Polen, Tjeckien och Ungern. WEAG-ländernas beslut har öppnat
            en möjlighet för Sverige att fullt ut delta i samarbetet. Denna
            utveckling ligger i linje med inriktningen i 1996 års försvarsbeslut,
            att Sverige bör eftersträva att gå med i WEAG. Regeringen har
            därför förra veckan beslutat att ansöka om svenskt medlemskap.
          </note>
          <note>
            Ett medlemskap i WEAG innebär att Sverige kan delta i samarbetet
            som likställd part och att vi mer aktivt kan påverka utvecklingen
            av det europeiska samarbetet på försvarsmaterielområdet. Låt mig
            när det gäller denna punkt till sist nämna att Finland och
          </note>
          <note>
            Österrike ansökte om fullt medlemskap vid det extra ministermötet
            inom WEAG i Portugal nyligen. Regeringens bedömning är att frågan
            om medlemskap för kandidatländerna kommer att behandlas vid det
            ordinarie ministermötet i november i år. Ett positivt ställningstagande
            skulle möjliggöra medlemskap i WE-
          </note>
          <note>
            AG, gällande från årsskiftet.
          </note>
          <note>
            Fru talman! I juli 1998 undertecknade jag och mina kolleger i
            Frankrike, Italien, Spanien, Storbritannien och Tyskland en avsiktsförklaring
            om åtgärder för att underlätta en omstrukturering av den europeiska
            försvarsindustrin. Detta initiativ brukar kallas LOI-
          </note>
          <note>
            samarbetet. Dessförinnan hade näringsministern tillsammans med
            sina kolleger i dessa länder kommit överens om andra åtgärder
            i samma syfte. Mer konkret syftar LOI-samarbetet till att få till
            stånd ett avtal som behandlar frågor av stor betydelse för de
            aktuella länderna och den europeiska försvarsindustrin. En särskild
            tjänstemannagrupp med företrädare för de sex länderna har nyligen
            slutfört sitt förhandlingsarbete och enats om en avtalstext.
          </note>
          <note>
            Den fortsatta inriktningen är nu att ett avtal ska undertecknas
            under sommaren i år. För det svenska försvaret och den svenska
            försvarsindustrin kommer avtalet att vara av stor betydelse. Det
            är därför angeläget att det kan träda i kraft så snart som möjligt.
          </note>
          <note>
            Min bedömning är att innehållet i avtalet är sådant att riksdagens
            godkännande behövs, och jag räknar därför med att regeringen under
            hösten i en proposition föreslår att riksdagen godkänner avtalet.
          </note>
          <note>
            Fru talman! Förenta staterna ligger långt framme på många teknologiområden
            av väsentlig betydelse för både Sverige och övriga Europa. Vårt
            samarbete med Förenta staterna kommer därför även i fortsättningen
            att vara en viktig förutsättning för vår teknologi- och materielförsörjning.
            Samtidigt är fortsatt tillgång till den europeiska marknaden av
            stor betydelse för den amerikanska försvarsindustrin. Det finns
            därför ett ömsesidigt intresse för både Europa och Förenta staterna
            av att söka lämpliga samarbetsformer som tillgodoser dessa intressen.
          </note>
          <note>
            För att man ska underlätta teknologiöverföring och främja ökad
            handel har en särskild överenskommelse träffats mellan Förenta
            staterna och Storbritannien tidigare i år. Bilaterala diskussioner
            i samma syfte har också inletts mellan Förenta staterna och ett
            antal andra länder, däribland Sverige. Inriktningen för våra diskussioner
            med Förenta staterna är att vi ska nå en ramöverenskommelse senast
            under nästa år.
          </note>
          <note>
            Fru talman! I propositionen Det nya försvaret redovisades förutsättningarna
            för att det ska vara möjligt att långsiktigt kunna behålla strategisk
            kompetens på robotområdet i vårt land. En förutsättning är att
            en nationell samordning av forskning, utveckling och produktion
            genomförs och att de internationella samarbetena successivt etableras
            på detta område. Vidare bör industrin delta med en betydande del
            i finansieringen av forskning och utveckling av teknik på robotområdet.
          </note>
          <note>
            Om dessa förutsättningar uppfylls avses sådant utvecklingsarbete
            genomföras som möjliggör ett industriellt deltagande i internationell
            utveckling av kvalificerade robotsystem t.ex. avseende flygburna
            radarjaktrobotar.
          </note>
          <note>
            Saabs förvärv av Celsius innebär att en nationell samordning
            av forskning, utveckling och produktion på området kommer till
            stånd. Den förutsättningen är sålunda uppfylld.
          </note>
          <note>
            Ett internationellt samverkansprojekt på robotområdet är utvecklingen
            av en europeisk radarjaktrobot med lång räckvidd till de europeiska
            stridsflygplanen
          </note>
          <note>
            Eurofighter, JAS Gripen och Rafale. Projektet bedrivs under namnet
            Meteor. De länder som anmält intresse för deltagande i projektet
            är Storbritannien, Tyskland,
          </note>
          <note>
            Frankrike, Italien, Spanien och Sverige.
          </note>
          <note>
            Detta skulle kunna bli det första konkreta materielprojekt som
            utvecklas inom ramen för LOI-
          </note>
          <note>
            samarbetet. Nyligen offentliggjorde regeringen i
          </note>
          <note>
            Storbritannien sin avsikt att gå vidare med utveckling och anskaffning
            av radarjaktroboten Meteor som beväpning för Eurofighterplanet.
          </note>
          <note>
            Som ett led i beredningen av regeringens ställningstagande till
            svensk medverkan i projektet har de ekonomiska och tekniska förutsättningarna
            samt industrins finansieringsmöjligheter och egensatsning analyserats
            grundligt. Även frågan om fortsatt utveckling och anskaffning
            av andra framtida robotsystem till Försvarsmakten har vägts in
            så att Sverige får tillgång till nödvändig strategisk kompetens
            på robotområdet. Enligt regeringens mening är därmed även de övriga
            förutsättningar som avses i propositionen uppfyllda.
          </note>
          <note>
            Fru talman! På denna grundval har regeringen bemyndigat Försvarets
            materielverk att inleda förhandlingar med Meteorkonsortiet med
            inriktningen att Sverige medverkar med ca 12 % av utvecklingskostnaderna.
            Innan en slutlig överenskommelse kommer till stånd ska Försvarets
            materielverk redovisa resultatet av förhandlingarna för regeringen.
          </note>
          <note>
            Fru talman! Regeringen avser att återkomma till riksdagen med
            ytterligare information om utvecklingen i de frågor som jag i
            dag har tagit upp.
          </note>
          <note type="speaker">
            Anf. 2 CARINA HÄGG (s):
          </note>
          <note>
            Fru talman! Vi här i kammaren har haft möjlighet att följa utvecklingen
            på det här området under en längre tid, men det är ändå värdefullt
            att nu få den här informationen. Jag hoppas att vi på detta sätt
            också bättre kan nå ut till dem som finns utanför kammaren.
          </note>
          <note>
            Jag känner att det finns ett stort glapp mellan vad som händer
            på politisk nivå och var man befinner sig i debatten utanför den
            här kammaren.
          </note>
          <note>
            Jag vill ställa ett par kompletterande frågor till den information
            som vi har fått från försvarsministern här. I och med att vi går
            in i det här samarbetet är det oerhört viktigt att vi också har
            klart för oss vad som gäller om det skulle uppstå en situation
            där vi inte har samma intresse som våra samarbetsländer i fråga
            om en viss utveckling på materielsidan. Hur stagar man upp så
            att vi i Sverige, i en situation där vi har andra behov än våra
            samarbetspartner, kan fullfölja vår säkerhetspolitiska linje när
            vi hamnar i denna valsituation? Jag vet att det här är väldigt
            hypotetiskt men jag tror ändå att det är viktigt att få ett klargörande
            så att vi inte omedvetet låser upp oss för en linje i framtiden.
          </note>
          <note>
            Sedan till en helt annan fråga. Vi vet ju att försvarsmaterielsidan
            är ett område som är väldigt utsatt för mutförsök. Det finns en
            oerhörd korruption inom det här området. Detta område är samtidigt
            till sin karaktär av den arten att det är svårt att ha den genomskinlighet,
            den öppenhet som man skulle kunna önska just med tanke korruptionsbekämpningen.
            Hur ska man i ett sådant här samarbete se till att man inte öppnar
            upp för ytterligare korruption och mutförsök?
          </note>
          <note>
            Det är ju belagt av regeringen på andra sätt att det här är en
            bransch som är väldigt utsatt i detta avseende.
          </note>
          <note>
            Anf. 3 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Vår säkerhetspolitiska linje, vår militära alliansfrihet,
            måste tryggas av starka stridskrafter med mycket hög teknologisk
            nivå. Det är också viktigt att vi i händelse av att det säkerhetspolitiska
            läget skulle försämras snabbt kan tillföra oss den försvarsmateriel
            vi behöver.
          </note>
          <note>
            Vi kan inte fortsätta att ha en försvarsindustri som mer eller
            mindre baseras på att svenskt försvar ska bära upp praktiskt taget
            all den volym som behövs för att möjliggöra utvecklingsprojekt.
            Det motiverar samarbetet. Utan samarbete skulle vi enligt regeringens
            mening få svårare att också i en besvärlig situation vidmakthålla
            trovärdighet och förmåga i vår alliansfria säkerhetspolitik.
          </note>
          <note>
            Låt mig säga att både deltagandet i WEAG och de processer som
            förutsätts ske inom den s.k. LOI-
          </note>
          <note>
            gruppen bygger på mellanstatlighet i den meningen att alla länders
            anslutning till gemensamma beslut fordras för att man ska kunna
            fatta beslut. Det innebär att det finns möjligheter att dels förhandlingsmässigt
            driva svenska ståndpunkter, dels om en sådan situation skulle
            aktualiseras icke biträda beslut som andra parter önskar.
          </note>
          <note>
            När det gäller frågan om korruption etc. på försvarsmaterielsidan
            är det min bedömning att en internationell inriktning av det här
            slaget snarare tenderar att minska riskerna genom den ökade öppenhet
            som skapas.
          </note>
          <note type="speaker">
            Anf. 4 CARINA HÄGG (s):
          </note>
          <note>
            Fru talman! Jag tackar för svaren, inte minst det sista, tron
            på att man med det här samarbetet ska kunna minska korruptionen.
            Jag har nyligen läst en rapport om korruptionen på försvarsmaterielsidan,
            och det är mycket skrämmande.
          </note>
          <note>
            Jag skulle bara vilja ställa en kompletterande fråga. Vi vet
            ju att det, även om det inte är grunden för det arbete med försvarsmateriel
            som vi har i Sverige, finns sådant som att man lyfter fram argument
            som sysselsättningsskäl och att det här är en teknikutveckling
            som vi inte vill stå utanför. Vi vet också att det ibland har
            dykt upp tankar på projekt som inte har legat i linje med vårt
            försvarspolitiska val.
          </note>
          <note>
            Hur sätter man upp brandväggar här så att man inte dras med,
            att det är svårt att säga nej? Det kan vara fråga om en spännande
            teknikutveckling som kan ha sidoeffekter på andra områden. Det
            ska vara just det som är av värde för oss och som ligger i linje
            med våra säkerhetspolitiska val som man går in i ett samarbete
            kring.
          </note>
          <note>
            Anf. 5 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! De enskilda projekten väljer staterna att delta i
            individuellt. Sedan blir det en konkurrensupphandling, i första
            hand naturligtvis inom sexnationsgruppen men självfallet även
            inom WEAG-
          </note>
          <note>
            gruppen. Det är individuella ställningstaganden som kommer att
            krävas projekt för projekt. Det betyder att är vi inte intresserade
            av ett visst projekt finns det ingen anledning för oss att motvilligt
            tillträda det projektet.
          </note>
          <note type="speaker">
            Anf. 6 LARS OHLY (v):
          </note>
          <note>
            Fru talman! Jag vill tacka försvarsministern för den här redogörelsen.
            Vad vi ser är ju ett allt tätare samarbete med ett antal länder,
            framför allt Natoländer. Mina frågor utgår från just det förhållandet
            att man under alliansfrihetens täckmantel utvidgar samarbetet
            med en militär allians. Jag skulle vilja fråga försvarsministern:
            Finns det någon gräns för samarbete med Nato eller Natoländer
            vad gäller försvarsmaterielsamarbete och exportsamarbete i förhållande
            till svensk alliansfrihet utom den som handlar om ömsesidiga försvarsgarantier?
            Ser försvarsministern någon som helst risk för att svensk alliansfrihet
            kan ifrågasättas med det här samarbetet?
          </note>
          <note>
            Jag undrar också om det finns andra samarbetsalternativ. Eftersom
            argumentet för samarbetet är att värna svensk alliansfrihet kanske
            det vore nyttigt att fråga sig om det finns möjligt att utveckla
            ett samarbete med andra än enbart Natoländer.
          </note>
          <note>
            Jag undrar vidare om LOI-samarbetet innefattar ömsesidiga leveransgarantier
            oavsett om ingående länder befinner sig i krig eller fred. Om
            så är fallet, finner försvarsministern det då förenligt med de
            exportkontrollregler som finns för svensk krigsmaterielexport
            i dagsläget?
          </note>
          <note>
            Slutligen: Om Sverige skulle vilja genomföra restriktioner av
            krigsmaterielexport enligt svensk lagstiftning och detta inte
            vinner gehör bland övriga i samarbetet ingående länder, är det
            då möjligt för
          </note>
          <note>
            Sverige att genomföra sådana?
          </note>
          <note>
            Anf. 7 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! I dagens Europa är 90-95 % av den försvarsmateriel
            som tillverkas producerad i de länder som nu utgör den s.k. LOI-gruppen.
          </note>
          <note>
            Förenta staterna är därtill den helt ledande teknologiska nationen.
            De nordiska länderna Finland, Norge och Sverige har ett ganska
            bra samarbete. Det är de samarbetsmöjligheter som finns när det
            gäller att genomföra internationell samverkan, åtminstone inom
            överskådlig framtid. Vi har naturligtvis också några bilaterala
            relationer av betydelse. Låt mig nämna Singapore och Australien.
          </note>
          <note>
            Antalet samarbetsländer är alltså begränsat, och det gör att
            det är i den här kretsen som vi bör finna samarbetspartner. Men
            det är en fördel om det finns flera alternativ. Ett av syftena
            med det europeiska arbetet är att det ska finnas en europeisk
            förmåga som åtminstone nischvis kan mäta sig med Förenta staternas
            teknologiska kraftutveckling.
          </note>
          <note>
            Lars Ohly frågade också om det finns möjligheter till restriktiva
            åtgärder. När regeringen räknar med att kunna underteckna LOI-samarbetet,
            är det på grundval av ett dokument som möjliggör för oss att i
            händelse av krig och kris bland våra samarbetsländer å ena sidan
            begära att vi från dem får importera det som vi behöver, å andra
            sidan göra en säkerhetspolitisk bedömning, i enlighet med den
            internationella ställning som vi har genom vårt icke-medlemskap
            i NA-
          </note>
          <note>
            TO.
          </note>
          <note type="speaker">
            Anf. 8 LARS OHLY (v):
          </note>
          <note>
            Fru talman! Jag förstår att tiden är begränsad och att försvarsministern
            därför inte kunde svara på samtliga frågor. Jag skulle dock vilja
            utveckla den fråga som försvarsministern var inne på.
          </note>
          <note>
            De ömsesidiga leveransgarantierna kommer således att träda i
            kraft alldeles oavsett om ingående länder befinner sig i krig
            eller i fred. Enligt svensk vapenexportlagstiftning och det svenska
            regelverket är vapenexport i princip förbjuden, och vi har mycket
            skarpt formulerade undantag från detta förbud som i vissa fall
            ger tillåtelse till krigsmaterielexport.
          </note>
          <note>
            Frågan är då om försvarsministern anser att det överensstämmer
            med det svenska regelverket att
          </note>
          <note>
            Sverige ingår i ömsesidiga leveransgarantier, som även kan innebära
            att Sverige måste exportera eller följdexportera till länder som
            befinner sig i krig.
          </note>
          <note>
            Den sista frågan som jag ställde i mitt första inlägg var: Om
            Sverige vill tillgripa restriktioner för export av krigsmateriel
            utan att samarbetsgruppen når enighet, är då detta möjligt, enligt
            försvarsministerns mening?
          </note>
          <note>
            Anf. 9 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! På den sista punkten kan jag säga att det finns en
            mekanism i sexnationssamarbetet som gör att varje land kan ta
            upp att man inte vill genomföra leveranser, t.ex. därför att mottagarlandet
            har hamnat i inbördeskrig eller motsvarande. Då inleds alltså
            en konsultations- och konsensusprocess mellan de ingående länderna.
          </note>
          <note>
            Jag vill också betona det som är huvudfrågan här.
          </note>
          <note>
            Vi måste kunna genomföra en förändring av vår försvarsindustri.
            Vi måste samtidigt kunna vara säkra på att kunna importera i ett
            försämrat läge. Vi måste därigenom naturligtvis också se att våra
            samarbetsländer har exakt samma behov, nämligen att kunna genomföra
            en begränsning av sin försvarsindustri.
          </note>
          <note>
            Det är på sätt och vis en internationell arbetsfördelning.
          </note>
          <note>
            Ändå finns det i förslaget till sexnationssamarbete möjligheter
            att i en sådan situation aktualisera frågan att inte gå vidare,
            med utgångspunkt från Sveriges militära alliansfrihet.
          </note>
          <note>
            Anf. 10 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det finns åtminstone två delar i försvarsministerns
            redogörelse. Den ena gäller svenska försvarets behov av försvarsmateriel
            och hur vi ska kunna tillgodose det i framtiden. Jag upplever
            inte att det har varit några större problem att få köpa mer än
            vad man egentligen har behövt, eftersom det alltid finns ett intresse
            av att sälja.
          </note>
          <note>
            Den andra delen, som är betydligt svårare och berör alliansfriheten
            och det svenska regelsystemet, handlar om exportreglerna för svensk
            försvarsmateriel.
          </note>
          <note>
            Om jag har förstått saken rätt innebär det nya som man nu ansöker
            om att man egentligen öppnar för en vidgad export av svensk försvarsmateriel,
            jämfört med vårt tidigare regelsystem. Det kan i framtiden bara
            tillämpas för försvarsmateriel som är av svensk tillverkning till
            hundra procent. Det kommer att vara en väldigt liten del, eftersom
            sexpartssamarbetet innebär att de olika tillverkarna inom försvarsindustrin
            ska kunna mixa och jobba tillsammans.
          </note>
          <note>
            Jag skulle vilja veta om försvarsministern ser några som helst
            problem när det gäller regelsystemet som riksdagen har satt upp
            för export av svensk försvarsmateriel och nu också internationell
            försvarsmateriel där svensk industri är involverad.
          </note>
          <note>
            En annan fråga rör trovärdigheten för alliansfriheten. När man
            nu går in i ett samarbetet med bl.a.
          </note>
          <note>
            NATO-länder måste det ändå medföra vissa konsekvenser för hur
            synen utifrån på den svenska alliansfriheten kommer att vara.
            Jag skulle vilja få detta tydliggjort. Kommer detta att innebära
            regelförändringar? Kommer den proposition som ska läggas på riksdagens
            bord att innehålla regelförändringar på dessa två punkter?
          </note>
          <note>
            Anf. 11 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! När det gäller import är det regeringen i det säljande
            landet som ger licenser. Jag vågar påstå att det finns många exempel
            där det säljande landets regering inte ger licenser för mycket
            kvalificerad försvarsmateriel, också i ganska lugna situationer.
            I händelse av en krissituation, en rustningsvåg, finns det risk
            för att det blir ännu svårare att få licenser för den mest kvalificerade
            försvarsmaterielen.
          </note>
          <note>
            Det var detta som gjorde att vi under det kalla kriget använde
            oss av en inhemsk industri och en i långa stycken inhemsk industriell
            utveckling. I dagens situation, innan de här regelverken är undertecknade
          </note>
          <note>
            - framför allt sexnationsavtalet och förhoppningsvis även ett
            motsvarande avtal med Förenta staterna -
          </note>
          <note>
            kan vi följaktligen inte vara säkra på att kunna importera det
            som vi mest kan behöva, det mest kvalificerade, och särskilt inte
            i ett krisläge. Just därför att vi vill förändra vår försvarsindustri
            bör detta gå hand i hand med det.
          </note>
          <note>
            Jag vill också nämna att den exportregim som vi inom sexnationsgruppen
            har enats om bygger på gällande regelverk. Det har blivit lättare
            att komma fram sedan EU nådde en gemensam ståndpunkt i form av
            en code of conduct. Jag vill minnas att det var sommaren 1998.
            Den ska på sätt och vis tolka innebörden av de regelverk som är
            ganska lika i de europeiska länderna.
          </note>
          <note>
            Vi avser icke att göra någon förändring i vårt regelverk, och
            vi har fört förhandlingarna med utgångspunkt att så ej ska behöva
            ske. Min bedömning är att det är möjligt att gå fram på det sättet.
          </note>
          <note>
            Anf. 12 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Försvarsministerns bedömning är att det är möjligt
            att gå fram på det sätt som han redogör för och att det är det
            säljande landets regering som ger licenser.
          </note>
          <note>
            Men anta att ett land som Sverige inte vill sälja till vill köpa
            t.ex. JAS-plan. Ansöker man då inte om att få köpa planen i det
            land som har de mest liberala reglerna? Eftersom det handlar om
            en gemensamt framtagen produkt måste ju också alla länder få möjlighet
            att sälja den.
          </note>
          <note>
            När vi behandlade de här frågorna tidigare i riksdagen uppfattade
            jag det som att man sade att det bara är för produkter som till
            hundra procent är tillverkade i Sverige som vi kan använda vårt
            regelsystem. Andra produkter går alltså att köpa av ett annat
            land.
          </note>
          <note>
            Anf. 13 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Avsikten inom LOI-gruppen är att de länder som med
            sin industri deltar i gemensamma projekt också är med i ett beslutsfattande
            som bygger på att alla sex länder ska vara överens. När man är
            med har man möjlighet att agera och lägga fram sina synpunkter
            på export av en viss produkt eller system till ett visst land.
          </note>
          <note type="speaker">
            Anf. 14 MARGARETA VIKLUND (kd):
          </note>
          <note>
            Fru talman! Såvitt jag kan förstå ligger Sverige generellt mycket
            väl framme när det gäller den tekniska och elektroniska utvecklingen,
            kanske speciellt inom försvaret.
          </note>
          <note>
            Vad jag också kan förstå är att samarbete och samverkan är förutsättningar
            för svensk försvarsindustris överlevnad. För den gäller det bl.a.
            att ligga före i den tekniska och elektroniska utvecklingen för
            att man fortsättningsvis ska kunna ha en plats på den internationella
            marknaden.
          </note>
          <note>
            Ser försvarsministern ingen risk i det samarbete som försvarsministern
            nu har beskrivit? Finns det ingen risk för att vårt tekniska försprång
            kommer att försvinna och att vi i stället hamnar på efterkälken
            i den tekniska utvecklingen och för att samarbetet utplånar integriteten
            och kunskapsförsprånget?
          </note>
          <note>
            Jag förstår också att samarbetet ska styras upp genom avtal och
            annat. Kommer det då i dessa avtal att finnas utrymme för integritet,
            individuell och nationell utveckling?
          </note>
          <note>
            Delvis har jag fått svar på den sista frågan, men jag skulle
            vilja ha ett lite mer utförligt svar.
          </note>
          <note>
            Anf. 15 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Regeringen arbetar i samspel med myndigheterna Försvarsmakten,
            Materielverket och
          </note>
          <note>
            FOA på att formulera regeringens förslag till inriktning på vilka
            teknologiska prioriteringar som vi ska göra för framtiden.
          </note>
          <note>
            Det kan betyda förändringar i den meningen att det som hittills
            har stått som en mycket högt prioriterad sak i Sveriges försvarsmaterielförsörjning
            kanske inte får samma bredd. Men vi ska vara angelägna om att
            leta reda på de delar där vi både är och vill vara mycket framstående.
            Vi vet att det är det som betyder att man har inflytande i att
            utveckla nya projekt såsom t.ex. det som jag just har meddelat
            kammaren i dag, nämligen Sveriges deltagande i den europeiska
            radarjaktroboten Meteor.
          </note>
          <note>
            Det är när man besitter sådana kompetenser som man kan vara säker
            på att man får importera även i en trängd situation det som är
            av absolut högteknologisk kvalitet. Vi vill göra detta både i
            ett europeiskt samspel och i ett samspel med Förenta staterna.
          </note>
          <note>
            Det är min avsikt att det ur denna omstudering ska komma en mycket
            stark inriktning på vilka punkter som vi ska ha en så stark kraft.
            Det kan bli förändringar i förhållande till den hittillsvarande
            bredden, men syftet är att bli ännu mer kapabel för att nå det
            som vi vill nå.
          </note>
          <note type="speaker">
            Anf. 16 MARGARETA VIKLUND (kd):
          </note>
          <note>
            Fru talman! Min andra fråga gällde om det i de avtal som jag
            förmodar kommer till stånd kommer att finnas inlägg om det som
            försvarsministern nu talade om - Sveriges nisch - för att utvecklingen
            ska kunna fortsätta på detta område, så att vi får behålla vår
            integritet och vår kunskap så att den inte plånas ut.
          </note>
          <note>
            Anf. 17 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Låt mig belysa detta med Meteorprojektet. Om vi kan
            tillföra det projektet det svenska förvaltningssystemet, forskningssystemet
            och den svenskbaserade industrin, det nya Saab Celsisus kanske
            med partner, en avgörande del, då innebär det att projektet bygger
            på någonting där vi ligger i absolut världsklass. Det skapar en
            styrkeposition för oss i det projektet, men också i relationerna
            med de andra deltagande länderna och med konkurrenter, kanske
            också med Förenta staterna, i andra projekt.
          </note>
          <note>
            Att det ska finnas en möjlighet att utveckla enskilda vapen eller
            skyddssystem i Sverige utan varje internationellt samarbete kan
            möjligen tänkas när det gäller små projekt, men jag ifrågasätter
            om det är möjligt att göra framdeles när det t.ex. gäller system
            knutna till vårt luftförsvar eller till delar av vårt sjöförsvar.
          </note>
          <note type="speaker">
            Anf. 18 MARIANNE ANDERSSON (c):
          </note>
          <note>
            Fru talman! Jag tackar också för redovisningen.
          </note>
          <note>
            Jag delar uppfattningen om det positiva i samarbetet både för
            vår försvarsindustri och för vår tillgång på försvarsmateriel.
            Där har vi ingen olika uppfattning på något sätt. Det gäller också
            för den internationella utvecklingen.
          </note>
          <note>
            Min fråga gäller exporten och i någon mån också importen. Vi
            har en restriktiv inställning i Sverige.
          </note>
          <note>
            Även om det finns en code of conduct - den är ju ganska ny, så
            man vet inte hur den kommer att fungera - är jag av den uppfattningen
            att det finns en del andra länder som har en lite mer lättsinnig
            inställning på det här området.
          </note>
          <note>
            Då är min första fråga: Hur stora är Sveriges möjligheter att
            påverka andra länder i en mer restriktiv riktning när det gäller
            vapenexport? Samtidigt har vi ju motstridiga intressen, kan man
            säga, dvs. dels detta, dels vår försvarsindustri.
          </note>
          <note>
            Så kommer min nästa fråga. Det är frivilligt att gå in i olika
            projekt. Skälet för att vi inte skulle gå in kan vara att vi är
            kritiska i någon mening av etiska skäl eller några andra skäl.
            Hur går det då med vår import från det land som vi kritiserar?
            Har vi några garantier för att vi får importera från dessa länder
            när det gäller andra projekt?
          </note>
          <note>
            Anf. 19 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Det är just detta som är kärnpunkten, att vi har
            ett behov av att ha en styrkeposition inför import, eftersom vi
            inte vill och inte kan fortsätta med att ha en svenskbaserad försvarsindustri
            som tar på sig sådana kolossala utvecklingsprojekt som man har
            gjort. Det var motiverat under kalla kriget när vi kunde vara
            säkra på att vi själva skulle beställa stora volymer. Men så är
            lyckligtvis inte den säkerhetspolitiska situationen. Här ingår
            självfallet importtryggheten som en viktig del.
          </note>
          <note>
            När det gäller exportdelen har min fråga till de tjänstemän som
            har förhandlat hela tiden - och inte minst på slutet - varit:
            Hur upplever ni motparterna, framför allt i sexnationssamarbetet?
            Bedömningen har varit att det har blivit en inställning av - om
            jag kan kalla det så - av nordeuropeiskt slag när det gäller att
            välja exportinriktning och tillämpning.
          </note>
          <note>
            Jag kan nämna att i Tyskland har det varit en lång process, inte
            bara mellan ministerier utan sannolikt även mellan de politiska
            partierna där man så småningom om ansåg sig kunna tillträda den
            föreslagna texten.
          </note>
          <note>
            Sedan hänger det på vår egen avvägning, precis som Marianne Andersson
            nämner, nämligen avvägningen mellan att vara säker på att kunna
            importera från sexnationskretsen och den andra förhoppningsvisa
            länken mellan Förenta staterna. Och: Vad vill vi vara med om för
            exportinriktning?
          </note>
          <note>
            I ljuset av hur dessa förhandlingar har förts är jag ändå optimistisk
            inför möjligheten att en nordeuropeisk hållning kan få ett allt
            större inflytande.
          </note>
          <note type="speaker">
            Anf. 20 MARIANNE ANDERSSON (c):
          </note>
          <note>
            Fru talman! Jag tycker att det är bra att försvarsministern har
            en ganska ödmjuk inställning. Det finns inte något som är säkert,
            och det förstår vi. Man kan inte riktigt veta hur det kommer att
            fungera i framtiden.
          </note>
          <note>
            Vad jag vill skicka med är dels att det är viktigt att vi får
            fortlöpande information här i kammaren, dels att regeringen noga
            följer utvecklingen så att vi ser att den verkligen går åt vårt
            håll. Skulle vi se - vilket jag inte tror - att allt skulle gå
            åt fel håll är det viktigt att vi inte är med. Men jag hoppas
            att utvecklingen bli positiv, att vi får fortlöpande information
            och att regeringen väldigt noga följer det här.
          </note>
          <note>
            Anf. 21 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag vill gärna på regeringens vägnar ta till mig
            de orden.
          </note>
          <note type="speaker">
            Anf. 22 INGEGERD SAARINEN (mp):
          </note>
          <note>
            Fru talman! Jag var nyligen ute i en invandrarklass med elever
            från Irak, Eritrea och Kurdistan.
          </note>
          <note>
            Dessa elever hade samtliga i sina hemländer sett svenska vapen
            och frågade mig om det. Det har uppenbarligen inte gått så bra
            tidigare att begränsa detta.
          </note>
          <note>
            Nu blir jag optimistisk när jag hör försvarsministern säga att
            Sverige kanske i fortsättningen kan få någonting liknande en vetorätt,
            om jag har uppfattat det rätt, mot export till krisdrabbade länder.
          </note>
          <note>
            Jag skulle vara glad om försvarsministern kunde utveckla detta
            och tala om om jag har förstått det rätt, dvs. att det kan handla
            om en vetorätt och om att
          </note>
          <note>
            Sverige kan tänkas använda den i fortsättningen.
          </note>
          <note>
            Anf. 23 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Rubriken på regeringens meddelande är att detta är
            ett mellanstatligt samarbete. Det innebär att varje land i princip
            har möjlighet att kräva att man fattar ett beslut i enlighet med
            det egna landets åsikter. Samtidigt vet vi att det måste vara
            förhandlingar och att det också måste bygga på att man kan fortsätta
            samarbetet, eftersom det handlar om så centrala ting.
          </note>
          <note>
            Min bedömning är att möjligheterna för att nå en politik som
            är riktig i förhållande till vårt etiska synsätt och också våra
            säkerhetsbehov har ökat genom att de sex länderna binder sig för
            en process som just innebär att man i slutändan ska vara överens.
            Tänk på hur det har varit hittills! Då har det inte varit på det
            sättet.
          </note>
          <note>
            Det samma är det min förhoppning att vi ska kunna nå när det
            gäller projekt som vi skulle kunna utveckla mer, t.ex. med Förenta
            staterna. Jag hoppas också att det ska vara möjligt att gå vidare
            med det systemet också i samarbete med våra nordiska länder om
            de inte är med i sexnationslösningen - åtminstone inte från början.
          </note>
          <note>
            Mellanstatligheten är som vi många gånger har diskuterat i kammaren
            och när det gäller EU en sak som bygger på en s.k. vetorätt, men
            samtidigt måste man vara klar över att man måste kunna förhandla
            för att inte samarbetsmekanismen ska spricka.
          </note>
          <note type="speaker">
            Anf. 24 INGEGERD SAARINEN (mp):
          </note>
          <note>
            Fru talman! Det förstår jag mycket väl. Men det som är så viktigt
            är att Sverige inte får en generösare attityd - vi skulle helst
            ha en mycket snävare attityd än vad vi hittills har haft - till
            att exportera vapen till länder där det kan bli kris. Jag undrar
            om det är ett prioriterat mål för regeringen i detta ländersamarbete.
          </note>
          <note>
            Anf. 25 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Det är statsrådet Pagrotsky som ansvarar för exportfrågorna,
            men jag vågar säga att det är fel att karakterisera den svenska
            försvarsmaterielexporten som generös. Sedan är det helt riktigt
            att vi t.ex. i f.d. Jugoslavien har påträffat svenska vapen, därför
            att man under kalla kriget ansåg att det som i dag är f.d. Jugoslavien
            var ett lämpligt samarbetsland.
          </note>
          <note>
            Vi får också inse att det ibland kan ske omkastningar i staternas
            inre förhållanden. Det kan också bli oförutsedda krigsförlopp
            som man inte har kunnat förutse.
          </note>
          <note>
            Jag vill nämna att det i sexnations- eller LOI-
          </note>
          <note>
            samarbetet ingår FN:s möjliga beslut om embargon och att EU-kretsen
            och också de sex nationerna ska kunna fatta beslut om att avbryta
            ett pågående exportsamarbete med ett visst land.
          </note>
          <note>
            Överläggningen var härmed avslutad.
          </note>
          <note>
            9 § Ett informationssamhälle för alla
          </note>
          <note>
            Föredrogs trafikutskottets betänkande 1999/2000:TU9
          </note>
          <note>
            Ett informationssamhälle för alla (prop.
          </note>
          <note>
            1999/2000:86).
          </note>
          <note type="speaker">
            Anf. 26 PER-RICHARD MOLÉN (m):
          </note>
          <note>
            Fru talman! Dagens IT-debatt gäller ett regeringsförslag som
            på olika sätt ska stödja och utveckla IT i
          </note>
          <note>
            Sverige. De föreslagna åtgärderna är huvudsakligen koncentrerade
            till satsningar på bredband.
          </note>
          <note>
            Den socialdemokratiska regeringen föreslår att det helstatliga
            Svenska Kraftnät ska satsa 2 ½ miljarder på ett fiberoptiskt stomnät
            och att skattebetalarna ska vara med och skjuta till 2,6 miljarder
            för en utbyggnad av det regionala nätet, och slutligen ska 3,2
            miljarder anslås till kompletteringar och stöd till juridiska
            personer, enskilda och kommuner särskilt i glesbygd för förstärkning
            av i första hand, såvitt jag förstår, de lokala näten. Totalt
            blir det, med andra ord, ca
          </note>
          <note>
            8 miljarder.
          </note>
          <note>
            Jag har velat nämna detta eftersom det sker i en tid då vägnätet
            runtom i vårt land håller på att vittra sönder och göra det svårt
            för enskilda och företag att ta sig fram på de svenska vägarna.
            Jag gör det i en tid då oviljan från regeringens sida att komma
            till rätta med Stockholms trafikkaos lägger en allvarlig hämsko
            inte minst på den fortsatta utvecklingen på IT-
          </note>
          <note>
            området.
          </note>
          <note>
            Regeringen och erkannerligen näringsministern har inte pengar
            för upprustning av vägnätet, men väl för tveksamma miljardinvesteringar
            i IT:s infrastruktur.
          </note>
          <note>
            Man kan ha all anledning att fråga sig om prioriteringen är den
            rätta. Man kan också fråga sig om det bästa för en utveckling
            av det svenska IT-samhället är en relativt ensidig satsning på
            nedgrävning eller upphängning av bredband. Är det viktigare att
            anslå drygt
          </note>
          <note>
            8 miljarder till bredband än att underhålla och bygga ut det
            svenska vägnätet?
          </note>
          <note>
            Kan vi som enskilda personer nöja oss med att ute i glesbygden
            använda avancerade bredband men ha svårt att på ett uruselt vägnät
            ta oss in för att handla, gå på vårdcentralen eller hälsa på vänner?
            Hur ska varor - för sådana behöver vi även i ett IT-samhälle -
          </note>
          <note>
            distribueras från producenter till konsumenter? Är inte detta
            minst lika viktigt som bredband?
          </note>
          <note>
            Ingen ska kunna inbilla mig att glesbygdens folk ska vara nöjt
            med Internetuppkoppling och dåliga vägar. Därför skulle jag gärna
            vilja höra om näringsministern tror att vi ska få människor att
            stanna kvar i glesbygden med 2 eller 5 megabit bredband och dåligt
            underhållna vägar.
          </note>
          <note>
            Fru talman! Det är tillfredsställande att notera att den socialdemokratiska
            majoriteten i trafikutskottet har valt att poängtera att utbyggnaden
            av IT-
          </note>
          <note>
            infrastrukturen - stomnät, regionala nät och lokala nät
          </note>
          <note>
            - i första hand ska ske i marknadens regi. Det som förvånar är
            att Centern är det enda parti som ställer sig vid sidan. Man vill
            avslå regeringens förslag samtidigt som man vill att regeringen
            ska återkomma med ett nytt förslag som innebär att ett stort statligt
            bredbandsbolag bildas som för uppemot 60 miljarder ska bygga statliga
            bredband - ett bolag som ska ge sig in och konkurrera med privata
            aktörer som t.ex. Telia och Utfors.
          </note>
          <note>
            Kan det vara klokt att i en dynamisk bransch där vi har att tacka
            privata entreprenörer för framgången och för den fantastiska marknadstäckningen
            gå in och förstöra med ett statligt bredbandsbolag? Vad skulle
            det ge för signaler? På vilket sätt skulle det befrämja den fortsatta
            dynamiska utvecklingen?
          </note>
          <note>
            Vi kan fråga oss om det vi just nu står i begrepp att besluta
            om är det rätta eller om det är något annat vi hellre skulle välja.
          </note>
          <note>
            Är det miljarder av skattebetalarnas pengar i form av statliga
            insatser, och det mesta för bredband, som ska vara det mest väsentliga,
            det klokaste och det mest framgångs- och framtidsinriktade?
          </note>
          <note>
            Vi kan konstatera att Telia i dag har optiska kablar med stor
            bandbredd, som når ut till samtliga kommuncentrum i Sverige.
          </note>
          <note>
            Vi har Banverkets bredband, vi har flera kraftbolag som bygger
            bredband och vi har en rad privata aktörer som nu sammanbinder
            olika delar av Sverige med bredband av hög kapacitet från Smygehuk
            i söder till Haparanda i norr, och dessutom mellan öster och väster.
          </note>
          <note>
            Vad säger då olika IT-intressenter om denna statliga bredbandssatsning?
            Behövs det statliga pengar för att bygga fiberoptiska kablar med
            hög överföringskapacitet i Sverige?
          </note>
          <note>
            Svenska Kommunförbundet säger att det i dag på stomnätsnivå finns
            stora kapacitetsresurser med många aktörer i konkurrens. Svenska
            Kommunförbundet konstaterar att det i snart sagt alla kommunhuvudorter
            går att upphandla bredbandskommunikation från ett flertal leverantörer.
          </note>
          <note>
            Jag vill gärna återge vad man från Kommunförbundet har skrivit,
            nämligen:
          </note>
          <note>
            Att regeringen tar en så stor del av sina medel till en stomnätsutbyggnad
            i Svenska Kraftnäts regi känns fel.
          </note>
          <note>
            Svenska Kommunförbundet, som i dag styrs av en socialdemokratisk
            majoritet, säger också att förväntningarna inför regeringens IT-proposition
            har varit upphaussade. I debatten ropade många, säger man, bl.a.
            IT-kommissionen, efter statligt ägande och genomförande. Kommunförbundet
            säger: Vi delar inte alls den uppfattningen.
          </note>
          <note>
            Svenska Kommunförbundet, som ändå är den organisation som företräder
            samtliga kommuner i vårt land, säger att det i dag, bara sju år
            efter det att vi fick klart för oss vad Internet vad, har börjat
            etableras stadsnät - och fler är på gång. Stadsnäten har på vissa
            orter, säger Kommunförbundet, bidragit till att starta utvecklingsprocesser
            för det lokala näringslivet. Och det är väl det vi vill!
          </note>
          <note>
            Tekniken finns. Den kommunala initiativförmågan finns. Med andra
            ord behövs inte pekpinnar och förmyndaraktioner från statens sida.
            Låt marknaden fungera. Tvinga inte fram något i förtid.
          </note>
          <note>
            Detta är ju också vad Björn Rosengren antyder i sin IT-proposition.
          </note>
          <note>
            Det gick för en tid sedan att läsa i en intervju i
          </note>
          <note>
            Computer Sweden att glesbygdens IT-chefer avvisar regeringens
            planer. Fimpa stamnätet, Rosengren! var deras budskap. IT-cheferna
            tycker det är onödigt att staten satsar pengar på ett fiberoptiskt
            nät. Stamnät finns det gott om, säger de. I stället uppmanar man
            näringsminister Björn Rosengren att underlätta användningen av
            de nät som redan finns.
          </note>
          <note>
            Detta, fru talman, sammanfaller väldigt väl med de tankar, förslag
            och idéer som vi moderater har fört fram i olika sammanhang -
            inte minst i den partimotion som ligger till grund för vårt ställningstagande
            till regeringens proposition på området.
          </note>
          <note>
            Det finns på många ställen ute i den svenska glesbygden bredband
            tillgängliga, men Telia tillämpar på många ställen i vårt land
            sin monopolsituation till att pressa fram så höga priser att marknadsintroduktionen
            försenas och fördyras.
          </note>
          <note>
            Avregleringar och öppenhet för friare konkurrens är långt viktigare
            för utveckling än statliga interventioner på marknaden.
          </note>
          <note>
            Vi moderater är angelägna att understryka att i en så dynamisk
            uppbyggnadsperiod som IT just nu är i vore det till stor skada
            om vi med olika inslag av politiska aktioner störde och styrde.
          </note>
          <note>
            Politikerna bör enligt moderat mening i så liten utsträckning
            som möjligt lägga sig i det som händer på mikronivåerna. Därmed
            inte sagt att det inte finns behov av statliga och politiska insatser
            som förbättrar företagsklimatet. IT-branschen står inte på något
            sätt utanför beroendet av ett bra företagsklimat. I detta företagsklimat
            tänker jag i första hand på utbildning, forskning, skatteregler,
            arbetsrättsregler, kommunikationer och tillgång till bostäder.
          </note>
          <note>
            Vi måste få juridiska regelverk som anpassas till den nya tekniken
            och som underlättar för företag och enskilda att på ett förtroendefullt
            sätt våga och vilja använda IT. Men dessa regelverk får inte präglas
            av klåfingrighet och störande detaljregleringar som hämmar konkurrensen
            på området. Vi måste få en beskattning av kapital och inkomst
            som lockar folk mer till Sverige än från Sverige.
          </note>
          <note>
            Fru talman! Sverige har framgångsrika företag, som det internationella
            IT-kapitalet gärna vill förvärva.
          </note>
          <note>
            Vi har under senare tid noterat att två svenska företag köpts
            upp för flera miljarder. Ägarintresset flyttas från Sverige någon
            annanstans i Europa eller till USA. Styrningen av företagen sker
            från utlandet.
          </note>
          <note>
            Det man förvärvar är tjänsteföretag vars kapital i huvudsak är
            de anställdas intellektuella kapacitet.
          </note>
          <note>
            Detta humankapital har i de två sålda företagen kunnat värderas
            till uppemot 175 miljoner kronor per anställd.
          </note>
          <note>
            Alla måste inse att ett litet land som Sverige inte har råd att
            bedriva en politik som tvingar företag och begåvade människor
            att söka sin framtid i andra länder. I stället ska vi bedriva
            en politik som leder till att företag och duktigt folk söker sig
            till Sverige och
          </note>
          <note>
            Norden.
          </note>
          <note>
            Vi har utomordentligt goda förutsättningar att lyckas. Den svenska
            jordmånen är god. Nu gäller det att vattna och gödsla lagom och
            klokt. Det gäller att vara lyhörd, men samtidigt också reagera
            fort.
          </note>
          <note>
            Tekniken går så fort att nya billiga lösningar på kort tid kommer
            att visa att de statliga insatser som regeringen gärna vill visa
            upp riskerar att vara obsoleta och onödigt kostsamma. Bredband
            är inte bara fiberoptik. Den mobila kommunikationstekniken kommer
            med stormsteg. Radiolänkar och en alltmer begåvad användning av
            tillgängliga radiofrekvenser kan på bara några få år bjuda svartfibern
            konkurrens.
          </note>
          <note>
            Nya routrar och växlar ser ständigt dagens ljus.
          </note>
          <note>
            Jag tror, fru talman, att näringsminister Björn Rosengren är
            väl medveten om detta. Det är därför han med skärpa också konstaterar
            att utbyggnaden av bredband i första hand ska ske i marknadens
            regi. Jag vet dock att det inom hans parti finns bredbandsdemokrater,
            som vill att staten ska gå in kraftfullt och äga bredbanden. Detta
            måste med kraft avvisas.
          </note>
          <note>
            Den socialdemokratiska regeringen måste dock kritiseras för sin
            stora handfallenhet gentemot Telia.
          </note>
          <note>
            Hade regeringen med större kraft agerat för att öppna
          </note>
          <note>
            Telias accessnät för andra aktörer så skulle situationen i dag
            ha varit helt annorlunda runtom i vårt land.
          </note>
          <note>
            I trafikutskottet har vi många gånger diskuterat
          </note>
          <note>
            Telias marknadsledande ställning och störts av den brist på konkret
            vilja som regeringen och Telia visat för att öppna Telias accessnät
            för andra aktörer.
          </note>
          <note>
            Hela trafikutskottet har enats om att kritisera regeringen för
            att den som ägare av Telia inte har tvingat fram en öppning av
            Telias accessnät. Ett enigt trafikutskott har därför i ett tillkännagivande
            uppmanat regeringen att så fort som möjligt lägga fram förslag
            på detta. Det vore intressant att under den pågående debatten
            få näringsminister Björn Rosengren att kommentera Telias accessnät
            och möjligheterna att få dem öppnade.
          </note>
          <note>
            Det är dock så att man i dag, när Telia börsintroduceras, kanske
            har anledning att vara en aning bekymrad för att regeringen har
            missat tåget när det gäller att göra en god bredbandsinsats för
            svenska företag och enskilda runtom i vårt land genom att inte
            se till att Telias accessnät öppnades innan Telia privatiserades.
          </note>
          <note>
            Den aktuella bredbandsdebatten har fått mycket av de vanliga
            strukturfrågorna att hamna i skymundan. Det är synd.
          </note>
          <note>
            För IT-industrin är bredband viktigt, men det är lika viktigt
            att vi kommer till rätta med trafikkaoset i
          </note>
          <note>
            Stockholm och ser till att Arlanda blir Stockholms och Sveriges
            riktiga internationella flygplats. För att
          </note>
          <note>
            Sverige ska kunna behålla sin starka position som IT-
          </note>
          <note>
            nation behöver vi en bra flygplats. Vi får inte splittra oss
            på två halvbra flygplatser. Närheten till Kista talar också för
            närheten till Arlanda. En god IT-miljö förutsätter också tillgång
            till bostäder, goda kommunikationer och andra inslag av samhällsservice.
          </note>
          <note>
            Utvecklingen går otroligt snabbt. Vi har en mycket snabb teknisk
            utveckling av mobil kommunikation, och detta är ett område där
            Sverige ligger i forskningens och teknikens framkant. Utländska
            aktörer, senast
          </note>
          <note>
            Siemens, förlägger forskningsenheter till Sverige för att kunna
            tillgodogöra sig de fantastiska rön som svenska tekniker gör.
          </note>
          <note>
            Men för att lyckas krävs kompetent personal.
          </note>
          <note>
            Bristen på högutbildad arbetskraft är ett stort problem som vi
            delar med andra länder i Europa. NUTEK
          </note>
          <note>
            konstaterar att bristen på IT-personal hämmar produktionen. Besvärligast
            med rekryteringen har de kunskapsintensiva IT-företagen.
          </note>
          <note>
            Stockholm skriker efter IT-kompetens. Företagen har stora flaskhalsproblem.
            Nästan vart tionde företag på IT-området uppger att de har svårt
            att besätta lediga tjänster. Arbetsförmedlingen i Stockholm meddelade
            för en tid sedan att det saknas 1 543 systemdesigner, 388 programmerare,
            89 dataadministratörer,
          </note>
          <note>
            43 ADB-strateger och 9 systemchefer. Och det bara här i Stockholm!
          </note>
          <note>
            Det går inte att få ett dynamiskt IT-samhälle utan tillgång till
            arbetskraft, vägar, bostäder, utbildning, forskning och ett annat
            skattesystem.
          </note>
          <note>
            Det land som lyckas att utbilda de unga på IT-
          </note>
          <note>
            området har utomordentliga förutsättningar att nå framgång. I
            Sverige kan vi göra detta till en konkurrensfördel genom att satsa
            rätt. Låt oss satsa på utbildning på IT-området redan från grundskolenivå!
          </note>
          <note>
            Det tekniska intresset som finns i så rikt mått hos den svenska
            ungdomen måste tas till vara på ett helt annat sätt än hittills.
          </note>
          <note>
            Bilda ett IT-universitet som ett centrum för talang och forskning
            inom mobiltelefoni! KTH:s filial i
          </note>
          <note>
            Kista är en bra början. Det är nu vi har chansen, och det är
            nu vi måste ta den.
          </note>
          <note>
            Låt mig sammanfatta det hela på det här sättet:
          </note>
          <note>
            Låt marknaden bygga bredbanden, och låt oss koncentrera våra
            politiska ansträngningar på att ändra skattesystem, arbetsrättsregler,
            satsa på utbildning och forskning och ta bort de brister som finns
            på bostadssidan i storstadsregionerna och vad gäller kommunikationer
            i övrigt. Då kan det bli riktigt bra att leva i Sverige.
          </note>
          <note>
            Med detta, fru talman, vill jag yrka avslag på de delar av utskottets
            förslag där vi moderater inte delar uppfattningen och samtidigt
            yrka bifall till reservation
          </note>
          <note>
            2 i trafikutskottets betänkande TU9.
          </note>
          <note>
            I detta anförande instämde Lars Björkman, Jan-
          </note>
          <note>
            Evert Rådhström och Birgitta Wistrand (alla m).
          </note>
          <note type="speaker">
            Anf. 27 STURE ARNESSON (v):
          </note>
          <note>
            Fru talman! Jag vet inte vilken värld Per-Richard
          </note>
          <note>
            Molén lever i. Det är ju faktiskt så att IT-företag från hela
            världen flyttar hit till Sverige i dag. Trots vårt eländiga skattesystem
            är det en expansion utan like.
          </note>
          <note>
            Jag tänker inte prata vägar, skatter eller flygplatser, men jag
            kan hålla med Per-Richard Molén om att vi bör öppna accessnäten
            och hitta lagliga vägar för detta. Men jag erinrar mig också en
            debatt vi hade här i kammaren för någon månad sedan. Där värnade
            Per-
          </note>
          <note>
            Richard Molén väldigt tydligt Telias oligopol när det gäller
            mobiltelefonin och sade att vi inte skulle öppna detta. Jag tycker
            inte att det går ihop, Per-Richard
          </note>
          <note>
            Molén.
          </note>
          <note>
            Vänsterpartiet var tidigt med i IT-debatten. Redan
          </note>
          <note>
            1994 stod Johan Lönnroth här i talarstolen och debatterade med
            Carl Bildt. Han pratade om att IT var till för alla.
          </note>
          <note>
            Vi tycker att det är bra att Centerpartiet har kommit in i debatten
            på senare år. Men jag tycker faktiskt att vi var först när det
            gäller allemansrätt på IT-
          </note>
          <note>
            området.
          </note>
          <note>
            IT i sig är ingenting. Det är olika tekniker. Diskussionen i
            dag handlar tyvärr väldigt lite om de etiska aspekterna. Vad använder
            vi tekniken till? Ska våra ungdomar sitta och spela spel och titta
            på porr?
          </note>
          <note>
            Jag tänker inte ta upp den diskussionen i dag, men jag tycker
            att det är väldigt viktigt att vi för den diskussionen.
          </note>
          <note>
            Nu handlar det om möjligheterna. Vi ska bygga ut vår infrastruktur
            så att alla, kommuner, företag och enskilda, i hela landet ska
            få tillgång till bredbandsteknik. Vi tycker att många av de idéer
            som Vänsterpartiet har haft under årens lopp finns med i den här
            IT-propositionen. Jag tycker att vi har samarbetat på ett bra
            sätt med regeringen och Miljöpartiet i den här propositionen.
          </note>
          <note>
            IT bjuder enorma möjligheter. Men det är viktigt att vi ser till
            att fler än i dag får tillgång till IT.
          </note>
          <note>
            I motsats till Per-Richard Molén tycker jag att skolan under
            åren har tillförsäkrats stora resurser på
          </note>
          <note>
            IT-sidan. Lärarna har också fått en gedigen utbildning. I den
            här propositionen kommer nu en bra satsning på den högre utbildningen.
            Kista nämns. Men vi i vårt parti är angelägna om att den här högre
            utbildningen sprids. Linköpings universitet är det universitet
            som legat i spetsen. Vi har många regionala centrum ute i landet
            där man är duktiga på detta. Där vill vi också se den här utbildningen.
            Det gäller t.ex.
          </note>
          <note>
            Blekinge, Karlstad, Umeå och Luleå. Vi har en reservation om
            detta. Det är vår enda reservation i det här betänkandet.
          </note>
          <note>
            Fortfarande finns det brister. Fler kvinnor bör få möjligheter
            att använda IT. De äldre har en enorm resurs i IT när det gäller
            t.ex. elektronisk handel och att uträtta sina bankärenden. Det
            gäller att stimulera till ökad användning, och det tycker vi att
            den här propositionen gör.
          </note>
          <note>
            Vi måste få fler lågutbildade att använda IT. Det är utmärkt
            för de funktionshindrade med stavningssvårigheter osv. att använda
            IT. Det är en möjlighet för företag och människor i glesbygden.
            De möjligheter som finns i städerna i dag finns ju inte ute på
            landet. Men nu får man möjlighet att hänga med. Vi har telemedicin
            och distansutbildning. Man kan jobba hemma och driva företag hemifrån.
          </note>
          <note>
            Jag tycker också att vi ska tänka på att försöka sprida IT till
            de fattigare länderna. Jag tycker att Sverige ska gå i spetsen
            för det arbetet.
          </note>
          <note>
            Våra statliga myndigheter och många kommuner är föregångare när
            det gäller att öppna sig mot allmänheten via Internet. Även riksdagen
            är duktig på det här området, liksom regeringen. Här kommer det
            nu att finnas en 24-timmars service till medborgarna via Internet.
            Det är ett sätt att minska avståndet till de beslutande och därmed
            öka förtroendet för politiken och för våra myndigheter.
          </note>
          <note>
            Vi har också under årens lopp hävdat att det är bra om infrastrukturen
            till stor del är i statlig ägo, och det är den när det gäller
            stomnäten. Men kapaciteten på näten ska erbjudas olika operatörer
            på marknadsmässiga villkor. Så är det fortfarande inte i dag.
            En tvåmegabitslina i Arjeplog kostade för ett halvår sedan
          </note>
          <note>
            55 000 kr. Motsvarande i Stockholm kostade
          </note>
          <note>
            4 000 kr.
          </note>
          <note>
            Jag har besökt ett bokningsföretag i flygbranschen i Hagfors
            med 200 anställda. De fick göra en investering i halvmiljonklassen
            för att få bra teleförbindelser ut i världen. I de norra delarna
            av vårt land har Telia kapacitet med fiber, men det har varit
            för dyrt att ansluta sig till dessa kablar. Regeringen föreslår
            att
          </note>
          <note>
            Svenska kraftnät, på kommersiella villkor, ska bygga ett kompletterande
            stomnät för två och en halv miljard som ska vara öppet för alla
            operatörer. Observera att det ska vara på företagsekonomiska villkor.
          </note>
          <note>
            Det kommer att öka konkurrensen. Det kommer förhoppningsvis att
            få ned priserna även i glesbygden.
          </note>
          <note>
            Blir så inte fallet har näringsministern lovat att vi ska ha
            en kontrollstation framöver och se till att det fungerar för glesbygden.
          </note>
          <note>
            När det gäller det regionala stödet kan jag ta ett exempel från
            mitt hemlän. Säg att Karlstad har ett bra utbyggt stomnät men
            att Molkom, ett samhälle några mil utanför Karlstad, inte har
            fått tillgång till bredband beroende på att Telia eller någon
            annan tar ut för mycket för det här. Då ska Karlstad kunna söka
            pengar till ett regionalt stöd för detta. Det är tänkt att man
            ska få ett bidrag på 50 %, men det är mycket noga att man också
            har en egen insats i detta.
          </note>
          <note>
            När det gäller accessen till husknuten finns det en massa olika
            tekniker som utvecklas snabbt. Produktionen är i full gång i våra
            storstäder: kabelnät, digital-TV, förstärkta kopparkablar, satellit,
            radio, elnät osv. Här kommer vi att erbjuda en skattereduktion
            för hushåll, företag och kommuner i glesbygd med höga anslutningskostnader.
            Det belopp som är avsatt för detta är 3,2 miljarder. Det är ett
            bra sätt att stimulera till användning av bredband, tycker vi.
          </note>
          <note>
            Sammanfattningsvis är vi nöjda. Marknaden leder utvecklingen
            i 70 % av landet. Staten höjer konkurrensen och ger glesbygden
            goda möjligheter. Till en rimlig penning ger vi kommuner, företag
            och människor tillgång till bredbandsteknik på hyfsat jämförbara
            villkor med resten av landet. Vi tror att detta är en bra början.
            Om det behövs kan vi öka stödet undan för undan.
          </note>
          <note>
            Att som Centerpartiet vräka ut 60, 80, kanske 100
          </note>
          <note>
            miljarder tycker vi är rent oansvarigt. Vi vet ju faktiskt inte
            hur stora behoven är. Centern är ju låst vid fiber. Men när det
            gäller accessnäten finns det oerhört många andra och kanske billigare
            och enklare lösningar.
          </note>
          <note>
            Vänta och se, tycker Moderaterna, Kristdemokraterna och Folkpartiet.
            Men Sverige måste fortsätta att ligga i framkant. Ni säger att
            vi ska avvakta teknikens utveckling. Men när det gäller stomnät,
            regionala nät och stadsnät är det fiber som är det enda tänkbara.
          </note>
          <note>
            Det regionala stödet kommer att upphandlas i konkurrens. Accesstödet
            på landsbygden kommer att utgå till alla typer av bredband. Där
            ser vi vad tekniken har att erbjuda. Ska vi verkligen vänta tills
            utvecklingen springer om oss? Det tycker inte vi.
          </note>
          <note>
            Därmed, fru talman, yrkar jag bifall till reservation 22 och
            i övrigt bifall till utskottets hemställan.
          </note>
          <note type="speaker">
            Anf. 28 PER-RICHARD MOLÉN (m) replik:
          </note>
          <note>
            Fru talman! Det är inte bara att tala om bredband och att det
            ska lokaliseras ut rikt i glesbygden. Det väsentligaste för oss
            är att försöka verka för att de tjänster som ska kanaliseras och
            distribueras via bredband utvecklas. Det är därför som det är
            betydligt mycket mer angeläget att vi skapar en god miljö för
            de företag som på teknikens framkant ska erbjuda just den här
            typen av tjänster. Det är inte själva fiberoptiken, själva glaset,
            som är det viktiga.
          </note>
          <note>
            Sedan tror jag, fru talman, att Sture Arnesson underskattar den
            mobila telefonikommunikationens möjligheter att erbjuda bredband.
            Man kunde i dag se ett pressmeddelande från Ericsson som har träffat
            en överenskommelse om ett samarbete med två stora aktörer i Sydostasien
            om satellitbaserad bredbandsteknik, så utvecklingen går fort.
            Jag tror inte att risken är så stor att utvecklingen springer
            förbi oss om det är så att vi som politiker sitter lugnt i båten
            och bara ser hur marknaden och entreprenörerna på något sätt utvecklar
            verksamheten.
          </note>
          <note>
            Jag tror att Sture Arnesson också på något sätt underskattar
            värdet av att satsa på utbildning. Det är trots allt så att förhållandena
            i grundskolan och gymnasiet inte är särskilt goda om man skrapar
            på ytan.
          </note>
          <note>
            Det går ungefär en dator på mellan sju och tio elever.
          </note>
          <note>
            Och då vet man att många får titta på när de mer aktiva ägnar
            sig åt att trycka på knapparna. Så mer satsning på grundskolan!
          </note>
          <note type="speaker">
            Anf. 29 STURE ARNESSON (v) replik:
          </note>
          <note>
            Fru talman! Jag delar Per-Richard Moléns uppfattning att marknaden
            i stort ska sköta det här. Det gör den i storstäderna där vi nu
            ser att många människor erbjuds en Internetuppkoppling för ett
            par hundralappar om man är ständigt uppkopplad. Där behöver inte
            vi agera. Det sköter marknaden i dag. Det är i sin ordning.
          </note>
          <note>
            Det som är farligt är ju om vi väntar med att ge glesbygden samma
            möjligheter. Det kan vi inte göra.
          </note>
          <note>
            Glesbygden i dag utarmas och avfolkas i en takt som vi inte har
            sett maken till på länge. Därför är det bråttom med IT-propositionen
            och med att möjligheterna erbjuds alla i det här landet.
          </note>
          <note type="speaker">
            Anf. 30 PER-RICHARD MOLÉN (m) replik:
          </note>
          <note>
            Fru talman! 1993 skickade den dåvarande statsministern Carl Bildt
            ett e-postmeddelande till Bill
          </note>
          <note>
            Clinton. Med det gjorde han ett tu tre den svenska nationen medveten
            om att det fanns någonting som hette Internet och snabel-a. På
            sju år har alltså utvecklingen så radikalt förändrats i Sverige.
            Vi hade över huvud taget ingen aning om det.
          </note>
          <note>
            Så länge vi har dåliga vägar och så länge det fortfarande finns
            de, trots att det är 125 år sedan den första lampan tändes utanför
            Blanche kafé i Kungsträdgården, som inte har tillgång till elektricitet
            tycker jag på något sätt att vi inte bör glömma bort de delarna.
            Låt oss inte på något sätt i extas enbart tala om bredband långt
            ut i glesbygden. Låt oss på något sätt föra diskussionen om företagsklimat.
            Låt oss se till att människor som kommer från utlandet kan få
            någon form av skatterabatter för att lockas hit.
          </note>
          <note>
            Vi ska satsa på forskning och utbildning för att fånga upp de
            unga som finns i Sverige, som ändock har mycket av tekniskt intresse
            och tekniskt kunnande. Det är dem vi ska basera framtiden på.
            Det tror jag att vi har mycket mer att vinna på än vad vi har
            på att kanske långt ute i obygden dra fiberoptik. Jag tror att
            radiofrekvenser och utnyttjande av den nya tekniken på det området
            kommer att lösa många av de här problemen på ett mycket billigare
            sätt än vad vi i dag egentligen har den blekaste aning om.
          </note>
          <note type="speaker">
            Anf. 31 STURE ARNESSON (v) replik:
          </note>
          <note>
            Fru talman! Vi ska inte dra bredband till varje buske. Det håller
            jag med om. Det ska vi inte göra.
          </note>
          <note>
            Men när det finns företagare och andra ute i glesbygden som vill
            satsa och vill hålla liv i glesbygden ska staten ställa upp för
            dem och ge dem bra villkor.
          </note>
          <note>
            Vad gäller vägar tycker jag att majoriteten i Sveriges riksdag
            är på väg att ge bygderna bättre vägar.
          </note>
          <note>
            Det finns en massa andra behov som har fått stå efter, men jag
            tror att alla vi tre samarbetspartier är besjälade av att vi nu
            vill ge glesbygden bra vägar så fort vi någonsin kan.
          </note>
          <note type="speaker">
            Anf. 32 JOHNNY GYLLING (kd):
          </note>
          <note>
            Fru talman! Jag vill inleda med några citat som visar att informationstekniken
            är svår att förutsäga.
          </note>
          <note>
            Chefsingenjören vid det brittiska Postverket sade i telefonens
            barndom 1876: Amerikanarna har kanske behov av telefonen, men
            inte vi. Vi har så många springpojkar ändå.
          </note>
          <note>
            I persondatorns barndom, 1977, sade en grundare till en av världens
            främsta datortillverkare så här: Det finns inget skäl till varför
            någon skulle vilja ha en dator hemma.
          </note>
          <note>
            När han tänkte på en dator tänkte han förmodligen på en maskin
            stor som två garderober, till en kostnad av flera hundra tusen
            kronor som mest användes till avancerade konstruktionsberäkningar
            för industrin.
          </note>
          <note>
            En slutsats man kan dra av detta måste vara att informationsteknikens
            utveckling är näst intill omöjlig att förutsäga. IT-politiken
            måste därför vara öppen för förändringar, stimulera nytänkande
            och entreprenörskap och samtidigt fokusera på nyttan och innehållet.
          </note>
          <note>
            Vem är IT bra för, och vad ska vi ha det till?
          </note>
          <note>
            Målet, ett informationssamhälle för alla, ställer vi upp på.
            Men inriktningen för att komma dit stämmer inte i alla stycken
            med våra idéer. Vi har därför reserverat oss tillsammans med andra
            partier i bl.a. reservation 2. Vi i Kristdemokraterna står bakom
            alla våra reservationer, men yrkar bifall endast till reservation
          </note>
          <note>
            4, fru talman.
          </note>
          <note>
            Regeringens IT-proposition är ambitiös och spänner över ett enormt
            område. I många stycken kan vi kristdemokrater dela ambitionerna,
            och vi vill understryka budskapet att IT är till för människan,
            inte tvärtom. Detta måste vara en ledstjärna i politiken, om vi
            vill undvika ett samhälle där klyftorna växer. I
          </note>
          <note>
            USA debatterar man detta under begreppet digital divide, eller
            - fritt översatt - den digitala splittringen.
          </note>
          <note>
            I dagens betänkande finns det mycket bra att läsa.
          </note>
          <note>
            Det är bra att utskottets majoritet gått oss till mötes med ett
            tillkännagivande om accessnätet. På vår begäran har också EU-kommissionens
            IT-program eEurope tagits upp. Det vore på sin plats att näringsministern
            i dag förklarade lite mer utförligt hur regeringen tänker ta sig
            an den utmaning som eEurope innebär.
          </note>
          <note>
            Likaså får ministern gärna tala om för oss när vi kan deklarera
            vår inkomst till skattemyndigheten via nätet. När kommer 24-timmarsmyndigheterna
            att vara en verklighet för invånarna i Sverige?
          </note>
          <note>
            Fru talman! Jag vill ta upp några punkter där vi kristdemokrater
            har en annan uppfattning än regeringen och Socialdemokraterna.
          </note>
          <note>
            Hur ska entreprenören kunna utvecklas i Sverige?
          </note>
          <note>
            Den frågan belyses alldeles för dåligt i betänkandet.
          </note>
          <note>
            Hur ska klyftan i samhället motverkas? Varför blir det ingen
            fortsättning på hem-pc-programmet som började så bra? Bredband,
            javisst, men på kommersiell grund, med undantag av glesbygden.
          </note>
          <note>
            På de här frågorna, fru talman, vill jag fokusera resten av mitt
            anförande.
          </note>
          <note>
            En bra IT-politik måste alltid utgå från människan. Detta syns
            vi vara rörande överens om. Kristdemokraterna vill vara utvecklingsoptimister
            just för att IT kan göra livet lättare att leva, om vi hanterar
            tekniken rätt. Vi vill bejaka de tekniska landvinningar som görs
            inom IT-området. Vi vill uppmuntra entreprenörer till att våga
            satsa. Vi vill förbättra möjligheterna för riskkapitalister att
            satsa sina pengar på goda företagsidéer här i Sverige. vi vill
            att ungdomar ska känna framtidstro och vilja satsa på en utbildningskarriär
            också som civilingenjörer.
          </note>
          <note>
            Sverige är i dag en världsledande nation på IT-
          </note>
          <note>
            området, men utvecklingen går rasande snabbt och innan vi vet
            ordet av kan vi ha tappat försprånget, företagen och framtidstron.
            Socialdemokraterna har inte riktigt insett kopplingen mellan skattesystemet
            och företagsklimatet. Vi har en gammal struktur på beskattningsområdet,
            men det finns en ny struktur inom näringslivet. Man kan inte frikoppla
            IT-
          </note>
          <note>
            utvecklingen från företagsklimatet, optionsbeskattningen, förmögenhetsskatten,
            värnskatten etc. Denna insikt tycks inte ha spridit sig till regeringspartiet
            eller stödtrupperna.
          </note>
          <note>
            Den som är utvecklingsoptimist har lätt att blunda för nackdelarna
            inom just sitt område. Vi ser denna trend i samhällsdebatten.
            Många hyllar allt som börjar med IT och blundar för avigsidorna
            i IT-samhället.
          </note>
          <note>
            Det är aldrig fel att tala om etik och moral, men just nu känns
            det extra angeläget när vi möter nazisternas hatpropaganda på
            Internet, och när datavirusen sprider allt större förödelse världen
            över.
          </note>
          <note>
            Regering och riksdag har alltså en viktig uppgift att förändra
            lagstiftningen så att de nya medierna jämställs med de gamla och
            så att rättsväsendet kan ligga steget före brottslingarna på IT-området,
            i stället för tvärtom. IT-polisen behöver förstärkas. Regeringen
            borde medverka till att filterprogram får en stor spridning till
            familjer och skolor.
          </note>
          <note>
            Det är också viktigt att barn och ungdomar får lära sig att kritiskt
            granska all information. Det är detta vi menar med vår reservation
            12, när vi säger att biblioteken har en viktig roll att fylla.
          </note>
          <note>
            En annan viktig uppgift för IT-politiken är att motarbeta nya
            klyftor i samhället. Det syns som om debatten om digital divide,
            eller den digitala splittringen är betydligt mer intensiv i USA
            än i Sverige.
          </note>
          <note>
            Även om det finns inslag i betänkandet som kan minska gapet mellan
            den som har och den som inte har tillgång till IT och Internet,
            så kunde socialdemokraterna ha gjort mer. I stället för att lägga
            miljarder på en bredbandsutbyggnad som ändå kommer, så kunde ni
            t.ex. låtit utreda vårt förslag om ett allmänt skatteavdrag för
            pc och Internet.
          </note>
          <note>
            Det är ju allmänt vedertaget att regeringens tidigare satsning
            på skattelindring för hem-pc-köp samt
          </note>
          <note>
            LO:s och TCO:s liknande kampanjer har haft stor betydelse för
            att så många hushåll i dag har tillgång till den nya tekniken.
            Varför ingen fortsättning på strategin?
          </note>
          <note>
            Kompetensen talas det mycket om i betänkandet och propositionen.
            Vad gör regeringen åt det svikande intresset hos ungdomar för
            naturvetenskap och teknik?
          </note>
          <note>
            Slutligen, fru talman, något om infrastrukturen och det ibland
            uttjatade uttrycket bredband. Vitsen med bredband är att datakommunikationerna
            ska bli snabbare och att hela landet får del av denna tillgång.
          </note>
          <note>
            Regeringen och utskottsmajoriteten skriver att utbyggnaden mest
            ska ske i marknadens regi. Den uppfattningen delar vi. Därför
            har vi svårt att förstå att staten själv ska bygga och lägga ut
            flera miljarder på tekniken, när det hade räckt att ställa ut
            konkurrensregler i god tid för att få en utbyggnad i kanske 80-
          </note>
          <note>
            90 % av landet.
          </note>
          <note>
            Att staten sedan ska ta ett särskilt ansvar för glesbygden tycker
            vi är helt på sin plats. Det kan ske på olika sätt, men här tvekar
            regeringen och ska vidare utreda en skatterabatt.
          </note>
          <note>
            Socialdemokraterna, Vänsterpartiet och Miljöpartiet driver alltså
            en politik där statskassan används till att subventionera fiberkabel
            mellan tätorterna, medan glesbygden får vänta på ytterligare utredningar.
            En helt omvänd politik enligt vår mening. Vi utvecklar vår syn
            på detta i reservation nr 4.
          </note>
          <note>
            Jag kan instämma i Per-Richard Moléns anförande när det gäller
            de dåliga vägarna i landet. Jag tror inte att människor i glesbygden
            i första hand efterfrågar bredband, när man har så dåliga vägar
            som man har. Det borde vara en omvänd prioritet på detta.
          </note>
          <note>
            Till infrastrukturen hör definitivt det som kallas accessnätet,
            eller det nät som förbinder bostäderna med större anslutningspunkter.
            Det ägs till största delen av Telia. För att få konkurrens måste
            detta nät vara öppet för många operatörer.
          </note>
          <note>
            Det problem som plötsligt - enligt min mening -
          </note>
          <note>
            konstruerats är av teoretisk karaktär. Regeringen påstår att
            det kan innebära konflikt med yttrandefrihetsgrundlagen för att
            Telia har rätt att sända radioprogram via tråd. Det låter väldigt
            långsökt. Kanske näringsministern kan förklara det problemet för
            oss i dag. Utskottet har i varje fall på vår begäran föreslagit
            ett tillkännagivande till regeringen om åtgärder för att öka konkurrensen
            i accessnäten. Det är i alla fall ett steg framåt.
          </note>
          <note>
            Fru talman! Jag har nämnt kristdemokraternas viktigaste frågor
            för IT-politiken: hänsyn till människan, ett bra klimat för entreprenörerna
            och konkurrens och valfrihet för konsumenten. Får jag till sist
            också som Blekingerepresentant uttrycka min besvikelse över behandlingen
            av motionerna T711 och
          </note>
          <note>
            T716, där samtliga ledamöter från Blekinge begärt att få delar
            av ett EU-institut till Blekinge. Blekinge kan definitivt vara
            en god värd för den delen av ett EU-
          </note>
          <note>
            institut som handlar om tillämpningen av IT. Utskottet påstår
            att motionerna är för tidigt väckta. I så fall får vi väl återkomma
            och hoppas på ett positivt svar.
          </note>
          <note type="speaker">
            Anf. 33 STURE ARNESSON (v) replik:
          </note>
          <note>
            Fru talman! Först till frågan om entreprenörer. Jag ställer mig
            väldigt frågande till vad Johnny Gylling säger. Det har sedan
            flera år bedrivits ett väldigt kraftfullt arbete inom NUTEK för
            att hjälpa privata företag att lära sig att utnyttja tekniken
            i företagen.
          </note>
          <note>
            Staten har verkligen bjudit till och försökt att underlätta och
            stimulera det.
          </note>
          <note>
            Sedan håller jag inte med när det gäller Svenska kraftnät. Det
            är en satsning på kommersiell grund, som jag sade i mitt anförande.
            Man satsar 2,5 miljarder och räknar med att få tillbaka det rent
            företagsekonomiskt. Det är öppet för alla operatörer. Det måste
            vara bra. Det måste också Johnny Gylling tycka. Det ökar konkurrensen
            och får ned priserna, och i slutändan är det konsumenterna som
            gynnas.
          </note>
          <note type="speaker">
            Anf. 34 JOHNNY GYLLING (kd) replik:
          </note>
          <note>
            Fru talman! NUTEK har gjort mycket för entreprenörerna. Det kan
            jag instämma i. Det skrivs i betänkandet om en satsning för att
            nu informera småföretagare, och det är jättebra. Det skriver vi
            också i vår motion. Där skriver vi dessutom att man bör ta vara
            på den kunskap som redan finns i organisationer som t.ex. Smelink,
            IUC och andra.
          </note>
          <note>
            Fru talman! Det som vi är kritiska till är attityderna i vårt
            land till entreprenörskap. Varför är det inte lika naturligt att
            starta ett nytt företag som att söka sig en anställning? Varför
            får man inte i skolan se de alternativen som likvärdiga? Där tar
            alla för givet att man ska ha en anställning. Vi vet att uppfinningsrikedomen
            är stor, och det finns stor kreativitet. Det är någonting man
            måste uppmuntra redan i skolan.
          </note>
          <note>
            Sedan har vi hela biten med skattesystemet. Vi vet att Vänsterpartiet
            vill ha kvar värnskatt, dubbelbeskattning av aktier, etc. Det
            är sådana saker som hämmar utvecklingen på området.
          </note>
          <note>
            Det är bra att Svenska kraftnät nu byggs ut. Men varför kunde
            inte flera fått vara med och bjuda på själva utbyggnaden av nätet,
            Sture Arnesson? Det förstår inte vi.
          </note>
          <note type="speaker">
            Anf. 35 STURE ARNESSON (v) replik:
          </note>
          <note>
            Fru talman! Det händer oerhört mycket i skolorna när det gäller
            entreprenörskap. Det är nog också
          </note>
          <note>
            Johnny Gylling medveten om. Långt nere på grundskolenivå och
            även på gymnasienivå tränar man detta, man har små egna företag,
            osv. Det är en väldig satsning på detta.
          </note>
          <note>
            När det gäller skatter kan jag inte annat än småle lite grann
            när Johnny Gylling talar om entreprenörskap, osv. I ert budgetförslag
            vill ni faktiskt höja företagsskatten med 2 %.
          </note>
          <note type="speaker">
            Anf. 36 JOHNNY GYLLING (kd) replik:
          </note>
          <note>
            Fru talman! Det visar bara att Vänsterpartiet har en helt annan
            syn än vi på dessa frågor. Vi har sagt att vi vill höja bolagsskatten
            - det är riktigt - från 28 %
          </note>
          <note>
            till 30 %. Frågar man många företagare är det inte den biten
            som är något problem. Om det går bra för ett företag kan man mycket
            väl tänka sig att betala
          </note>
          <note>
            30 % i stället för 28 %. Det är de andra skatterna som hämmar
            tillväxten.
          </note>
          <note>
            Det är ganska märkligt att höra en vänsterpartist säga att man
            gör mycket bra för företagare och entreprenörer i det här landet
            när vi vet att er ideologi är mest inriktad på statlig verksamhet
            och stora företag.
          </note>
          <note type="speaker">
            Anf. 37 SVEN BERGSTRÖM (c):
          </note>
          <note>
            Fru talman! Det är välkommet att riksdagen nu till sist fått
            möjlighet att diskutera en sammanhängande proposition om IT. Tyvärr
            måste man ändå konstatera att det vid en närmare granskning visar
            sig vara ganska låga ambitioner som sätts upp av regeringen och
            utskottets majoritet, inte minst med tanke på hur denna proposition
            i åratal - höll jag på att säga - i försnacket blåsts upp till
            oerhörda höjder.
          </note>
          <note>
            Läser man propositionen är det mycket återkomma, mycket utreda
            och mycket överväga. Det är symtomatiskt att tidningen Ny Teknik
            dagarna efter att propositionen hade presenterats konstaterade:
          </note>
          <note>
            Visionen är död. Det blir inte bredband åt alla. Rosengren vill
            bara ge pengar till ett glest stomnät. Det ligger väldigt mycket
            i den kritiken.
          </note>
          <note>
            Fru talman! Centerpartiet vill lägga ambitionsnivån på detta
            område betydligt högre. Vi vill etablera en digital allemansrätt,
            ett mål om allas lika möjligheter att utnyttja den nya tekniken
            för utbildning, för arbete, för stärkt demokrati och för att underlätta
            kontakter mellan människor. Jag betvivlar inte att regeringen
            också har ambitioner. Men för att orden ska vara något värda måste
            de också leda till tydliga politiska åtaganden och åtgärder som
            driver utvecklingen framåt. Detta är propositionens och betänkandets
            svagaste sida.
          </note>
          <note>
            I många avseenden har Sverige annars ett unikt utgångsläge. I
            det närmaste två av tre invånare har tillgång till Internet. Under
            en tvåveckorsperiod är mer än varannan uppkopplad. I stort sett
            var fjärde har någon gång handlat på nätet. Det gör Sverige till
            ett ledande land vad gäller användning av Internet och i ett europeiskt
            perspektiv till ett föregångsland.
          </note>
          <note>
            Nyligen konstaterade analysföretaget IDC att Sverige är världens
            främsta IT-land, inte minst tack vare en hög och jämn utbildningsnivå.
          </note>
          <note>
            I en tid när vi står på tröskeln till något nytt - den nya ekonomin,
            nätverkssamhället, eller vad man vill kalla det - är IT-användning
            och IT-vana naturligtvis helt avgörande faktorer för hela landets
            konkurrenskraft och tillväxt, och därmed också för att vi ska
            kunna värna välfärden i framtiden. Vi kan inte nöja oss med att
            vara bäst i dag, eller för en månad sedan.
          </note>
          <note>
            Vi måste vara bland de främsta också i framtiden. Att stå still
            och avvakta är i det här sammanhanget som att ta många steg bakåt.
          </note>
          <note>
            Fru talman! Den enskilt viktigaste insatsen för det framtida
            kunskapssamhället handlar kanske inte om
          </note>
          <note>
            IT utan om utbildning. Det är framför allt tack vare utbildning
            som vi befinner oss där vi gör och som IT i stor utsträckning
            har blivit ett allmän verktyg. Visserligen är inte utbildning
            temat för dagen, men det är ett perspektiv man måste bära med
            sig också i den övriga debatten.
          </note>
          <note>
            Utbildning blir därmed en av de viktigaste insatserna för att
            förverkliga en digital allemansrätt. Det handlar om att människor
            ska kunna använda de verktyg IT ställer till förfogande. Vi ser
            tydligt i dag hur användningen av Internet är segregerad. Det
            är ungefär det som Johnny Gylling var inne på, digital splittring.
            Det handlar om kön, ålder och inkomst.
          </note>
          <note>
            Den typiske användaren är fortfarande en ung man med goda inkomster.
          </note>
          <note>
            Även om man, till äventyrs, skulle bortse från orättvisan att
            det är så, innebär också situationen att tjänster som borde ha
            utvecklats dröjer. Introduktionen av viss service låter vänta
            på sig, och företagen och samhället anpassar sig efter den stereotyp
            till användare jag precis nämnde. Det är inte bra för enskilda
            människor, och det är inte heller bra för landet som helhet.
          </note>
          <note>
            Som ett av de viktigaste stegen på väg mot informations- eller
            kunskapssamhället vill jag och Centerpartiet lyfta fram behovet
            av ett kunskapslyft inom
          </note>
          <note>
            IT, på samma sätt som man en gång gjorde inom engelskundervisningen
            i det här landet för 30 år sedan. Det är ett sätt att öka tillgängligheten
            för många av dem som i dag står utanför och inte vågar kliva över
            tekniktröskeln. Visst görs det redan mycket, framför allt i folkbildningens
            regi. Senior Net Sweden är ett utmärkt exempel på hur man bedriver
            ett arbete bland äldre människor för att sprida IT i en grupp
            som relativt sett använder verktyget i liten utsträckning.
          </note>
          <note>
            Men jag kan inte förstå att utskottets majoritet väljer en så
            avvaktande hållning i den här frågan.
          </note>
          <note>
            Frågan handlar inte bara, eller ens främst, om resurser, utan
            om att våga visa vägen, att som politiker också vara med och formulera
            svaren på morgondagens frågor.
          </note>
          <note>
            Kunskaper och färdigheter förutsätter att det finns några verktyg
            att använda. Det leder oss till frågan om infrastruktur och att
            verktygen fysiskt ska finnas tillgängliga. Och det är här som
            både regering och övriga partier enligt vår uppfattning hamnar
            snett.
          </note>
          <note>
            Det är förvånande att Moderaterna och Kristdemokraterna ställer
            angelägna satsningar på fungerande vägar i hela landet mot bredband
            - precis som om det skulle finnas ett motsatsförhållande! Kristdemokraterna
            dristar sig t.o.m. till att säga att det inte går att köra timmer
            och skolbarn på bredband, därför måste vi i första hand satsa
            på vägarna. Hur kan kd, som annars talar om att värna hela landets
            utveckling, ställa de två angelägna sakerna mot varandra? Sedan
            säger Gylling i sitt anförande i riksdagen att han tror att människor
            föredrar vägar - precis som om man måste välja! Vad är det för
            ambitioner om att hela
          </note>
          <note>
            Sverige ska ges rätt att leva och utvecklas?
          </note>
          <note>
            Molén utan manus måste vara livsfarlig för Moderaterna! Då säger
            han ju sitt hjärtas mening. Molén pratar om obygder. Enligt Molén
            är det väl helt onödigt att dra bredband ute i obygden. Det här
            visar att
          </note>
          <note>
            Moderaterna inte har några ambitioner att skapa en digital allemansrätt
            för hela landet. Nej, det är storstäderna som gäller där. Då kan
            staten vara med och satsa pengar, men ska det vara bredband i
            obygder får marknaden sköta det själv. Då vet vi att det inte
            blir något. Det vet naturligtvis också Molén. Sitt lugnt i båten
            och avvakta är Moderaternas recept. Det hörde vi nyss i repliken.
            Men sitter man lugnt och avvaktar i frågorna, Per-Richard Molén,
            blir man nödvändigtvis omsprungen. Det har Moderaterna blivit
            i denna fråga.
          </note>
          <note>
            Vilka delar av landet vill Per-Richard Molén lämna åt sitt öde?
            Vilka delar är obygden? Är det delar av
          </note>
          <note>
            Värmdö några mil utanför Stockholm, där det varken finns ISDN
            eller optofiber? Vilka delar vill Moderaterna peka ut som obygden
            som får klara sig ändå?
          </note>
          <note>
            Fru talman! Det är alldeles uppenbart att IT och
          </note>
          <note>
            Internet kommer att generera stora ekonomiska värden. Men det
            är värden som ligger i information, i kundrelationer, i kunskap,
            inte i infrastruktur. Själva vägen är inte särskilt intressant
            att diskutera, så länge den finns och fungerar. Tyvärr är det
            precis samma situation för den digitala infrastrukturen som för
            den mer traditionella. Den fungerar dåligt, den är ojämlikt fördelad
            och kapaciteten är på många håll otillräcklig.
          </note>
          <note>
            Precis som för vanliga vägar är det klart att kommersiella intressen
            kan tänka sig att bygga ganska stora delar - de lönsamma delarna
            - men att någon annan får stå för det som man betraktar som kommersiellt
            ointressanta delar.
          </note>
          <note>
            När jag lyssnar på Sture Arnesson blir jag förvånad att Vänstern
            - Sture Arnesson kommer också från
          </note>
          <note>
            Värmland och känner till regionernas bekymmer -
          </note>
          <note>
            kan raljera över Centerförslaget att staten faktiskt ska ta ett
            ansvar, precis som man gjorde för järnvägarna och vägarna en gång
            i tiden, för att också den digitala allemansrätten ska få spridning.
          </note>
          <note>
            Sture Arnesson säger "vräka ut 60-80 miljarder", ett ansvar större
            än Bosse Ringholms, och "låst vid fiber". Sture Arnesson kanske
            inte har läst vår motion eller Daléus bok om digital allemansrätt.
            Där framgår det tydligt att det inte är att vräka ut pengar, utan
            detta är en mycket målmedveten och genomtänkt investering, som
            kommer att generera mycket gott för landet framgent. Jag konstaterar
            att Sture Arnesson i debatten några dagar efter det att propositionen
            hade lagts fram själv sade att det blir ändå hyfsat jämlika villkor
            för glesbygden. Jag trodde Vänsterpartiet om bättre än att det
            ska bara vara hyfsat lika villkor för dem som bor en bit utanför.
          </note>
          <note>
            Fru talman! För att ta vara på den unika situation som Sverige
            har i dag, med hög IT-mognad och med mängder av företag som uppfinner
            och tillverkar världsledande IT-lösningar, behövs nu också förutsättningarna
            för att nästa generations tjänster och lösningar ska komma fram.
            Genom att vara först med en modern infrastruktur skulle Sverige
            kunna bli just det Silicon Valley som har efterlysts från många
            i riksdagen i olika sammanhang. Det är klart att ett sådant beslut
            kräver ett visst politiskt mod. Det har alltid varit lättare att
            gömma sig bakom de enkla maximerna och de slagordsmässiga idealen.
          </note>
          <note>
            Ett första steg borde vara att formulera en idé kring vad vi
            egentligen bör ställa för krav på infrastruktur. Dessvärre har
            regeringen i frågan lutat sig mot Infrastrukturutredningen, som
            frankt slår fast att
          </note>
          <note>
            2 megabit per sekund är bredband - utan att vidare fundera över
            framtiden. Liknande idéer nämns i
          </note>
          <note>
            Folkpartiets motion, där det glatt konstateras att 2
          </note>
          <note>
            megabit är mer än tillräckligt i dag. Men hur ska regeringen
            och Folkpartiet ha det i framtiden? Kommer 2 megabit att vara
            tillräckligt om tre år, fem år eller tio år? För vilka? Vilken
            är den samhällsekonomiska effekten av att få fram ett nät som
            blir otillräckligt inom bara några år? Hur mycket dyrare blir
            det då att ta nya tag och bygga ett nät med långsiktig hållbarhet
            och skalbarhet?
          </note>
          <note>
            Sanningen, fru talman, är att vi inte vet särskilt mycket om
            behovet av bandbredd. Det erkänner vi också. Det enda vi möjligen
            har att gå på är hur utvecklingen har varit under senare år. Av
            det kan vi lära oss att man ständigt underskattat behovet av bandbredd.
          </note>
          <note>
            En tredje punkt som berör infrastrukturen är konkurrens. Vi ser
            i dag hur mängder av företag eftersträvar monopolsituationer i
            förhållande till kunden.
          </note>
          <note>
            Låt mig där, som andra talare, välkomna att Telias accessnät
            öppnas. Det är den väg vi måste gå när vi har försatt oss i en
            sådan situation. Nu håller vi på att få en liknande situation
            på det området. Genom långa bindningstider och genom att garantera
            högsta fart endast till den egna servern binder man kunderna vid
            de egna tjänsterna - där pengarna finns att hämta. Det är ingen
            slump att uppkopplingen subventioneras i dag, därför att operatörerna
            vet att man hämtar pengarna i tjänsterna. Detta är inget som botas
            genom att öppna gamla koppartrådar. Det är också mycket oklart
            om och hur vi förhindrar monopolisering när det byggs nya nät.
            Regeringen och utskottets majoritet saknar helt enkelt trovärdiga
            svar på frågan.
          </note>
          <note>
            Sammanfattningsvis måste en trovärdig politik för den digitala
            infrastrukturen utgå från tre enkla och tydliga principer.
          </note>
          <note>
            1. Likvärdighet i hela landet. Ingen ska lämnas utanför eller
            drabbas av orimliga kostnader på grund av att det är ett oattraktivt
            område att bygga bredband i. I all generositet erbjuder sig regeringen
            att kompensera för mycket stora merkostnader, men merkostnader
            lär det bli. Moderater, kristdemokrater och folkpartister vill
            än mindre. Trots vackert tal om att staten har ett ansvar för
            åtminstone några, är man inte beredd att låta detta kosta en krona.
            Vilken är er lösning för att ge hela landet rätt och möjlighet
            att leva i framtiden? Inte minst näringsministern har från talarstolen
            gång på gång sagt att hela landet ska ha möjlighet att leva och
            utvecklas. Men vad betyder det i det här sammanhanget?
          </note>
          <note>
            2. Skalbarhet. Infrastrukturen måste hänga med också i framtiden.
            I det sammanhanget är pratet om teknikneutral politik just bara
            prat. Vi vet så pass mycket om olika överföringsmedier att vi
            faktiskt kan slå fast att inget kommer att bli bättre än optisk
            fiber på väldigt länge. Det ger inte större trovärdighet att vara
            teknikneutral, om begreppet bara används som en dimridå för att
            slippa vara med och fatta beslut.
          </note>
          <note>
            3. Fungerande konkurrens. Men om konkurrens om infrastrukturen
            leder till monopol på tjänster, har vi inte vunnit någonting.
            Det är hög tid för dem som förordar sådana lösningar att nu, innan
            beslutet är fattat, tala om hur de ska komma till rätta med konkurrensproblemen.
            Om inte, borde de ha mod att erkänna att lösningen inte finns
            och att de faktiskt medvetet öppnar dörren för privata monopol.
          </note>
          <note>
            Utifrån dessa principer kan jag bara dra en slutsats, och det
            är att det behövs ett tydligt ansvar för att skapa ett öppet nät
            fram till kunden, öppet för alla operatörer på lika villkor.
          </note>
          <note>
            Fru talman! Tiden rinner i väg. Jag står självfallet bakom alla
            de reservationer där jag är med, men för tids vinnande yrkar jag
            bifall bara till reservationerna
          </note>
          <note>
            1, 5 och 17.
          </note>
          <note type="speaker">
            Anf. 38 JOHNNY GYLLING (kd) replik:
          </note>
          <note>
            Fru talman! Sven Bergström tar upp det här med bredband och vägar
            och menar att Kristdemokraterna ställer de här sakerna mot varandra.
            Egentligen är det så att det är regeringen och stödpartierna som
            ställer bredband mot vägar. Ni säger att regeringen inte har velat
            satsa tillräckligt på vägarna de kommande åren.
          </note>
          <note>
            Här har näringsministern, som senare får ordet och kan bekräfta
            eller dementera det, sagt till mig i en debatt här i kammaren
            att stödpartierna inte varit särskilt generösa när det gäller
            anslagen till vägarna.
          </note>
          <note>
            Vi har påstått att man inte kan frakta timmer på bredband. Det
            är ett faktum. Vi tror att människor föredrar att de fysiska transporterna
            fungerar innan man börjar göra färdigt de virtuella transporterna.
            Vi har inget emot någon av dessa transporter, men vägarna är trots
            allt viktigare.
          </note>
          <note>
            Det satsas inte en krona, säger Sven Bergström.
          </note>
          <note>
            Men det gör det visst. Vi har i vår motion skrivit att vi vill
            satsa på glesbygden i det här fallet. Vi har inte rört de pengar
            som handlar om t.ex. skatterabatten i budgeten. Vi har tillsammans
            - Centern, Kristdemokraterna, Moderaterna, Folkpartiet - anslagit
            betydligt större summor i våra skuggbudgetar till våra vägar.
            Det utgör ett bra underlag för ett regeringsbyte vid nästa val.
          </note>
          <note>
            Slutligen skulle jag vilja fråga Sven Bergström så här: Eftersom
            ni är inne på att hela landet ska ha möjligheten med bredband,
            varför har ni inte satsat på mobiltelefonin också? Varför subventionerar
            ni inte mobiltelefonin i glesbygden? Ligger det också i er politik?
          </note>
          <note type="speaker">
            Anf. 39 SVEN BERGSTRÖM (c) replik:
          </note>
          <note>
            Fru talman! För att börja från slutet ska jag svara på frågan
            om att subventionera mobiltelefonin. Vår politik på det här området
            handlar inte alls, Johnny
          </note>
          <note>
            Gylling, om att subventionera någonting. Vi säger att vi vill
            medverka till en framsynt, långsiktig, hållbar investering för
            att hela landet ska ges en digital allemansrätt, tillgång till
            ett högklassigt högkapacitetsnät oavsett var man bor i landet.
            Detta är inte att subventionera utan för att skapa likvärdiga
            villkor.
          </note>
          <note>
            Jag välkomnar naturligtvis att Kristdemokraterna,
          </note>
          <note>
            Moderaterna och Centern framför allt satsar mera pengar gemensamt
            på vägnätet. Men det som är så olyckligt är att Johnny Gylling
            med sitt sätt att argumentera här och i tidningsartiklar ställer
            vägar mot bredband som om det funnes ett motsatsförhållande.
          </note>
          <note>
            Menar man allvar med att hela landet ska ha chans att leva och
            utvecklas måste man självfallet ha höga ambitioner på båda dessa
            områden. Det kan inte vara rimligt att en del av landet - i så
            fall får Johnny Gylling vara vänlig och peka ut den delen - ska
            nöja sig med hyggliga vägar därför att man har haft så dåliga
            vägar tidigare. Självklart är det, åtminstone för oss i
          </note>
          <note>
            Centerpartiet, så att menar vi allvar med att hela landet ska
            kunna skapa förutsättningar för att utvecklas, måste vi naturligtvis
            se till att man har både vägar och bredband. Annars är man på
            förhand dömd till ett sämre läge, och man har sämre uppkopplingstider,
            sämre kapacitet och får nöja sig med ISDN eller, ännu värre, telefonmodem,
            för att kunna kommunicera med omvärlden. Det är inte vår politik.
            Jag är fundersam om det verkligen är Kristdemokraternas politik.
          </note>
          <note type="speaker">
            Anf. 40 JOHNNY GYLLING (kd) replik:
          </note>
          <note>
            Fru talman! Det som vi försöker göra från Kristdemokraterna är
            att fånga upp och lyssna på människor. Om de måste välja har vi
            sagt att då väljer människor bättre vägar. Men vi tror ju att
            vi får bredband också med hjälp av kommersiella krafter. Det är
            därför som vi är så kritiska till att regeringen vill satsa flera
            miljarder i en statlig satsning när det finns en marknad som vill
            bygga ut. Vi har sagt: Spara de pengarna till glesbygden.
          </note>
          <note>
            Det finns en tecknare i Blekinge som heter Karl
          </note>
          <note>
            Petermann som är väldigt duktig. Han har gjort en teckning som
            jag tycker är bra. Det är en liten bil som åker omkring på en
            mycket dålig skogsväg. Vägen är backig och väldigt dålig som sagt.
            Det är två pratbubblor från bilen där den ena säger: Fy vad dåliga
            vägar vi har. Den andra svarar: Var inte så sur, vi får ju bredband
            snart.
          </note>
          <note type="speaker">
            Anf. 41 SVEN BERGSTRÖM (c) replik:
          </note>
          <note>
            Fru talman! Med en välvillig tolkning tycker jag ändå att Johnny
            Gylling glider in i min riktning, att det självklart behövs både-och,
            men om man frågar människorna ute i bygderna är det vägarna som
            är viktigast. Och självklart är det så, för människor måste varje
            dag transportera sig på de fysiska grusvägarna, så är det ju.
            Men om vi nu har några visioner på det här området och vill skapa
            förutsättningar för hela landet att leva och utvecklas måste vi
            självfallet slå fast att det inte är acceptabelt att ställa grusvägar
            mot bredband. Välj själv. Åtminstone har Centerpartiet den oerhört
            bestämda ambitionen att detta är en rättighet, en möjlighet för
            hela landet, och därför ska man icke ställa grusvägar mot bredband,
            även om det för dagen kan vara opportunt att åka runt i bygderna
            och köra som Johnny Gylling, Tuve Skånberg och andra och säga
            att man inte kan frakta timmer och skolbarn på bredbanden. Därför
            är vägarna viktigare än bredbanden. Jag är förvånad att Kristdemokraterna,
            med det sättet att argumentera, faktiskt medverkar till att ställa
            dessa båda viktiga nyttigheter mot varandra.
          </note>
          <note type="speaker">
            Anf. 42 STURE ARNESSON (v) replik:
          </note>
          <note>
            Fru talman! Jag är inte, Sven Bergström, orolig för Värmland.
            Vi kommer med den här propositionen att få bra IT-infrastruktur
            i Värmland. Det är jag övertygad om. Jag tror också att vi kommer
            att lösa vägproblemen på några års sikt.
          </note>
          <note>
            Vad jag inte förstår är hur Sven Bergström kan kalla det här
            för icke subventionerat. Detta är en jättesubventionering utan
            dess like, menar jag. Här ska staten stå som ägare till en heltäckande
            digital infrastruktur, byggd på optisk fiber, t.o.m., som jag
            uppfattat det, till hushållen, till husknuten. Det är inte säkert
            att det är den billigaste och bästa lösningen överallt. Jag tycker
            att det här sättet att smeta ut pengar utan att veta var behoven
            finns ekar i den här salen från Nils G Åslings dagar: bidrag utan
            motprestation. Det tycker jag tillhör en gången tid. Det borde
            väl också Centerpartiet tycka.
          </note>
          <note type="speaker">
            Anf. 43 SVEN BERGSTRÖM (c) replik:
          </note>
          <note>
            Fru talman! Nu måste vi, Sture Arnesson, klara ut begreppen.
            Bidrag är det ni jobbar med i propositionen. Ni ska pytsa ut bidrag
            till kommuner, enskilda och företag som vill bygga ute i bygderna.
            Vi säger att det här inte ska bygga på bidrag. I stället ska staten
            ta ett heltäckande ansvar, precis som Stokab har gjort här i Stockholmsområdet
            och fått så mycket beröm för att man har skapat ett operatörsneutralt
            nät som alla kan använda, där man kan konkurrera om tjänsterna.
            Men nätet ska man inte öppna på det här sättet för enskilda som
            kan göra monopolsituationer av det.
          </note>
          <note>
            Sedan säger Sture Arnesson att det nog blir en bra infrastruktur
            i Värmland. Det blir bra, säger han i dag.
          </note>
          <note>
            Förra gången sade han i debatten att det nog blir hyfsat jämförbart
            med landet i övrigt. Då nöjde sig
          </note>
          <note>
            Vänstern och Sture Arnesson med "hyfsade" möjligheter.
          </note>
          <note>
            Det blir naturligtvis så, precis som i mina hemtrakter i Hudiksvall,
            att kommunen, lokala, regionala aktörer får pytsa in pengar. Fortsatt
            satsning på optofiber i Hudiksvall, skriver Hudiksvalls Tidning
            när man refererar kommunalrådet Sven-Åke Thoresen. 6
          </note>
          <note>
            miljoner kronor räknar kommunen nu med att satsa av egna pengar.
            Här löser inte marknadsaktörerna problemet. Det är ytterligare
            en ojämlik situation för landets regioner och kommuner.
          </note>
          <note>
            Jag är övertygad om att ute i bygderna i Värmland, och i Torsby
            i Sture Arnessons hemtrakter, får kommunerna också möjligen, med
            lite stödpengar från Arnesson och Rosengren, hjälp att bygga nätet.
          </note>
          <note>
            Men det är kommunen och lokala aktörer som får ta ansvaret, medan
            marknaden självklart löser det hela på de ställen där det är kommersiellt
            intressant.
          </note>
          <note>
            Det som förvånar mig så mycket är att Vänstern nu litar till
            de kommersiella krafterna och nöjer sig med att i övriga delar
            av landet får kommunerna, med sina redan hårt ansträngda kommunala
            budgetar, ta ansvaret.
          </note>
          <note type="speaker">
            Anf. 44 STURE ARNESSON (v) replik:
          </note>
          <note>
            Fru talman! Jag tycker att det är bra att kommunerna får den
            här möjligheten. De får betala ungefär
          </note>
          <note>
            50 % själva. När det gäller skattesubventionen är inte procentsatsen
            fastställd, men det kommer att bli ett skatteavdrag motsvarande
            30 % eller upp till 50 % av kostnaden för installation. Vi tycker
            att det är bra. De som är intresserade av det här satsar på det.
          </note>
          <note>
            Men man ska inte bygga ett nät ut i varenda buske om man inte
            vet om det kommer att användas eller inte. Det finns massor med
            människor som fortfarande kommer att klara sig bra med ett modem
            eller möjligen ISDN ute i glesbygden. Alla kommer inte att behöva
            bredband. Då ska vi inte göra den här enorma satsningen utan att
            veta det.
          </note>
          <note>
            Om det skulle visa sig att behoven är de som Sven
          </note>
          <note>
            Bergström säger - jag tror att jag törs svara även för mina samarbetspartner
            - ska vi naturligtvis titta på det och försöka ge dem pengarna.
            Men att pytsa ut dem utan att veta om behoven finns är oansvarigt.
          </note>
          <note type="speaker">
            Anf. 45 SVEN BERGSTRÖM (c) replik:
          </note>
          <note>
            Fru talman! Det är inte utan att man imponeras av
          </note>
          <note>
            Arnessons statsmannaansvar. Det är bra att Vänstern växer på
            det området.
          </note>
          <note>
            Men visionen är död - det blir inte bredband åt alla. Det är
            sanningen, även om Sture Arnesson här talar om att 50 % i bidrag
            inte är så dåligt. Det blir den modell som ni nu har gått in för:
            bidrag, stöd och skatteavdrag på det ena och andra sättet. Men
            det blir inte en heltäckande lösning.
          </note>
          <note>
            Om behoven visar sig, säger Sture Arnesson, får man kanske gå
            in så småningom. Det är det som skiljer Centerpartiet från övriga
            partier i den här frågan. Vi är så övertygade om att det här är
            avgörande viktigt för utvecklingen i landet, för företagens fortsatta
            konkurrenskraft osv. att vi redan nu vill satsa på och investera
            i det som vi är övertygade om kommer att bli framtidens melodi.
          </note>
          <note>
            Det är trist att även Sture Arnesson nedlåter sig till att raljera
            om "nät ut i varenda buske". Det är nästan ett eko av Molén utan
            manus. Jag trodde att
          </note>
          <note>
            Vänstern hade högre ambitioner och visioner än så.
          </note>
          <note type="speaker">
            Anf. 46 PER-RICHARD MOLÉN (m) replik:
          </note>
          <note>
            Fru talman! Jag har lärt känna Sven Bergström som en mycket lugn
            och sansad man, som kommer från obygden strax väster om Hudiksvall.
            Men den här gången har Sven Bergström tagit i ordentligt. Jag
            får ett intryck av att när argumenten är svaga höjer man rösten.
            Det kanske är lite grann av det.
          </note>
          <note>
            Jag har i min vänkrets väldigt många centerpartister från Västernorrland,
            och de ställer sig verkligen frågande till en hel del av det som
            Centern hittar på här i Stockholm. De funderar väldigt djupt över
            vad vitsen är med den digitala allemansrätten. Man har en känsla
            av att där kanske finns en förklaring när Centern är ute på en
            ökenvandring. Först var det kärnkraften, och sedan såg man Olof
            Johansson i en halvdränkt kostym vandra in mot stranden, vid Skånekusten
            förmodar jag. Sedan var det försvaret, och nu kommer den digitala
            allemansrätten.
          </note>
          <note>
            Om man som Centern är ute på en ökenvandring tror jag att man
            trots allt uppskattar att ha tillgång till en digital allemansrätt,
            eftersom man då inte helt och hållet har utestängts från alla
            andra aktörer som finns i miljön.
          </note>
          <note>
            Däremot delar jag Sven Bergströms uppfattning och Centerpartiets
            mening när det gäller det man skriver om kunskapssamhället. Det
            är kolossalt viktigt, inte att bygga bredband för 60 och 70 miljarder
            men däremot att förse alla ungdomar i grundskola och gymnasium
            med datorer, så att de har den möjligheten att utveckla sig, tillgodogöra
            sig och även bidra till sitt kunnande framöver. Därför är det
            viktigare att dra ordentlig kapacitet till kommunens olika skolor,
            men inte ösa ut pengar på det ansvarslösa sätt som
          </note>
          <note>
            Sven Bergström tänker sig i det jag kallar obygden.
          </note>
          <note type="speaker">
            Anf. 47 SVEN BERGSTRÖM (c) replik:
          </note>
          <note>
            Fru talman! Nu har vi fått Moderaternas, eller åtminstone Moléns
            utan manus, definition på obygd.
          </note>
          <note>
            Även min hemtrakt Forsa utanför Hudiksvall med
          </note>
          <note>
            4 500 invånare räknas till obygden i Moderaternas tankevärld.
            Då förstår jag att ni nöjer er med de ambitioner ni har.
          </note>
          <note>
            Men för oss som har ambitioner för hela landet -
          </note>
          <note>
            Hela Sverige ska leva - för företag, människor, skolor och kommuner
            är det här en mycket viktig framtidsfråga. Det är då trist att
            behöva notera att man raljerar så hejdlöst med den.
          </note>
          <note>
            "Centern hittar på här i Stockholm", säger Molén.
          </note>
          <note>
            Det är inte alls något påhitt i Stockholm. Det här är en mycket
            väl förankrad fråga, som vi har tagit på flera riksstämmor och
            med hundraprocentig uppslutning.
          </note>
          <note>
            Men det går säkert för Per-Richard Molén, precis som för Johnny
            Gylling, att exploatera den omognad som fortfarande finns i de
            här frågorna. Om man går ut och pratar med en timmerkörare i Västernorrland
            är det klart att det inte är bredband han frågar efter i första
            hand utan vägarna.
          </note>
          <note>
            Om man vill vara med i framtiden måste man också våga kosta på
            sig visioner och våga tala om hur man tror att de bäst förverkligas.
            För oss är det ingen tvekan, att har vi ambitionen att hela landet
            ska kunna utvecklas och leva vidare är detta en oerhört viktig
            överlevnadsfråga.
          </note>
          <note>
            Dessbättre är vi inte heller ensamma, som Per-
          </note>
          <note>
            Richard Molén antydde - "ökenvandring", sade han.
          </note>
          <note>
            På den ökenvandringen har vi med oss ett antal tunga aktörer.
            För att jag inte ska framstå som alltför självtillräcklig citerar
            jag i stället kristdemokraten Anders
          </note>
          <note>
            Broberg, som är ordförande i AB Stokab, som inte är okänt här
            i Stockholm. Han skriver så här:
          </note>
          <note>
            "Stokab anser att staten skall ta ett kraftfullt ansvar för en
            öppen och operatörsoberoende IT-
          </note>
          <note>
            infrastruktur i landet. Samma grundsyn kan man finna hos Industriförbundet,
            Företagarnas riksorganisation,
          </note>
          <note>
            Stockholm stad, KTH, Mälardalsrådet, Näringslivets telekommitté
            och många kommuner."
          </note>
          <note>
            Det gäller också IT-kommissionen. Det är inte mina ord, utan
            Anders Brobergs, så vi är inte helt ensamma på ökenvandringen,
            Per-Richard Molén.
          </note>
          <note type="speaker">
            Anf. 48 PER-RICHARD MOLÉN (m) replik:
          </note>
          <note>
            Fru talman! Det är tråkigt att Sven Bergström, som är en representant
            för en del av Sverige där vi lider av dåliga vägar, inte inser
            att av de begränsade resurser som det svenska samhället och skattebetalarna
            genererar placeras de pengarna bättre i vägar. Hur ska man kunna
            utveckla ett företag i obygden om man inte kan få i väg sina varor
            och tjänster? Man måste ju ha vägar.
          </note>
          <note>
            Det finns inte anledning att vara så ekonomiskt vårdslös - och
            det överraskar mig att Sven Bergström är det - att man tror att
            man kan satsa 60 eller kanske uppåt 100 miljarder på bredband
            långt ut och väl förgrenat, och samtidigt ha pengar för att just
            rusta upp vägar. Jag utgår från att näringsminister Björn
          </note>
          <note>
            Rosengren med mycket energi och knep och knåp kommer att föreslå
            pengar just till vägar i den budgetproposition som vi får i september.
          </note>
          <note>
            Jag tycker trots allt att det är en allvarlig ökenvandring som
            Sven Bergström och hans parti har gett sig in på.
          </note>
          <note>
            Lyssna på rörelsen inom ert eget parti! Jag är övertygad om att
            de hellre skulle vilja se att en betydande del av det belopp som
            Sven Bergström är ute och leker med skulle användas för att få
            ordning på vägnätet. Det går inte att få ett Kista att fungera
            om det inte finns vägar dit och vägar till bostäder.
          </note>
          <note type="speaker">
            Anf. 49 SVEN BERGSTRÖM (c) replik:
          </note>
          <note>
            Fru talman! Per-Richard Molén tror sig om mycket. Nu tror han
            sig också kunna lyssna på centerrörelsens innersta röst bättre
            än vad vi centerpartister själva och vi som sitter här i riksdagen
            klarar av.
          </note>
          <note>
            Detta är, Per-Richard Molén, oerhört väl förankrat i centerrörelsen,
            även om jag säkert tror, som jag sade nyss, att Per-Richard Molén
            kan hitta en och annan person som är så hårt drabbade av dåliga
            vägar att de betonar det starkare. Självklart är det så.
          </note>
          <note>
            Men dessbättre har både Per-Richard Molén och jag i våra budgetar
            några miljarder utöver regeringens och Socialdemokraternas i utskottet
            just till vägnätet.
          </note>
          <note>
            Därför borde inte detta behöva vara något trätoämne mellan Centern,
            Kristdemokraterna och Moderaterna.
          </note>
          <note>
            Vi har mera pengar till vägarna. Det är oerhört angeläget, men
            det är också oerhört olyckligt att ställa bra vägar mot bredband.
            Jag hoppas att vi slipper den debatten, för det är att exploatera
            de dåliga vägarna på människornas bekostnad att ta den debatten.
          </note>
          <note type="speaker">
            Anf. 50 EVA FLYBORG (fp):
          </note>
          <note>
            Fru talman! Jag tror att vi har bevittnat början till en ny industriell
            revolution under 1990-talet. Teknikutvecklingen har gått med rasande
            fart, och vardagen för oss människor har förändrats oerhört. Vår
            livsstil och vårt sätt att arbeta har förändrats. Vi kommunicerar
            med varandra på ett helt annat sätt och betydligt mer än tidigare.
            Makten har på många sätt omfördelats när människor på elektronisk
            väg kan få information och komma i kontakt med oss makthavare
            på ett enklare sätt. Många organisationer och företag når ut till
            sina målgrupper främst via Internet. Det är möjligt för alla att
            göra sig hörda och sedda och att t.ex. få sig publicerad via Internet.
          </note>
          <note>
            Även arbetsmarknaden har förändrats mycket i och med den s.k.
            nya ekonomin. Vi märker att det i framför allt IT-företagen finns
            en alldeles speciell företagsanda och ett engagemang för arbetet
            och företagen bland de anställda som inte alls varit lika vanligt
            tidigare. Företagen har ofta en platt organisation och en hög
            grad av delaktighet för de anställda.
          </note>
          <note>
            Jag kommer att beröra detta lite senare i samband med utskottets
            behandling av motioner om beskattningsregler för personaloptioner.
          </note>
          <note>
            Samtidigt som vi politiskt styr ganska lite över den faktiska
            utvecklingen, tycker jag att man måste förstå att möjligheterna
            till denna fantastiska tekniska utveckling ligger just i att människor
            fritt har fått växa, arbeta och forska med så lite statliga ingrepp
            som möjligt. Marknaden kan efterfråga och erbjudas ny teknik,
            tack vare de politiska liberaliseringar som tidigare gjorts. Avregleringen
            av telemarknaden genom en fri marknad för teleutrustning, konkurrens
            för olika nättjänster och frånvaron av reglering på mobilmarknaden
            har exempelvis lagt grunden för att vi fortfarande är världsledande
            på telefoni. Dessa avregleringar som gjordes av den tidigare,
            borgerliga regeringen verkar än i dag.
          </note>
          <note>
            Fru talman! Detta leder mig förstås in på IT-
          </note>
          <note>
            propositionens förslag om program för bredbandssatsningar i landet.
            Folkpartiet avstyrkte redan i sin motion regeringens förslag om
            att låta statliga Svenska kraftnät få ett uppdrag av staten att
            dra ett stomnät av bredbandskabel. Vi framhöll då att det redan
            dras bredband för fullt i landet. Det finns redan i dag, sade
            vi, långa s.k. elektroniska motorvägar i landet och de blir snabbt
            alltfler. Folkpartiet menar att byggandet av stomnät i stället
            bör genomföras i konkurrens och att regeringen ska stimulera till
            investeringar av olika aktörer i olika slags nät. Vi lät redan
            då meddela vår starka tilltro till att marknadens aktörer kommer
            att upprätta ett stomnät utan statlig planering eller inblandning.
            Och verkligheten, fru talman, har givit oss rätt.
          </note>
          <note>
            För några veckor sedan kunde vi läsa att Utfors,
          </note>
          <note>
            Tele 1 Europe och Telia går samman och gräver ned fiberkabel
            från Norrtälje till Haparanda. Bygget beräknas vara klart före
            årets slut. Jag skulle med detta vilja fråga om Näringsdepartementet
            och näringsministern fortfarande anser att Svenska kraftnät ska
            hänga upp kabel i sina stolpar ovanför denna nya elektroniska
            motorväg om ca 110 mil. En annan intressant fråga är om man fortfarande
            inte litar på att dessa och andra företag kommer att möta efterfrågan
            genom att fortsätta färdigställandet av ett stomnät inom överskådlig
            framtid utan statens engagemang eller genom att ta skattebetalarnas
            pengar i anspråk.
          </note>
          <note>
            Regeringen har i propositionen också presenterat ett förslag
            om att öronmärka regionalstöd till bredbandsutbyggnad där kommuner
            kan ansöka om bidrag till utbyggnaden. En ensamutredare ska t.o.m.
            ta reda på vilka orter som ligger tillräckligt mycket i glesbygd
            eller obygd för att få detta stöd. Samtidigt slås det i propositionen
            fast att utbyggnaden ska ske helt teknikneutralt utan att låsa
            fast sig vid någon viss teknik. Men jag tycker inte att det verkar
            så speciellt teknikneutralt om man menar att glesbygden kommer
            att få det svårare med att få till gång till infrastrukturen.
            Då har man inte ägnat många tankar åt den explosion av tekniska
            innovationer som har kommit bara det senaste året, halvåret eller
            veckorna med nya lösningar av trådlös kommunikation. I framtiden
            kommer avstånden att spela en betydligt mindre roll, och framtiden
            är egentligen redan här. Men hur påverkas då marknadssituationen
            av att staten går in redan innan och säger: Där vi inte får någon
            marknadslösning ska vi subventionerna, så vänta ni marknadens
            aktörer med att gå in, för väntar ni lite så kan vi ge er lite
            pengar för detta.
          </note>
          <note>
            Jag vill erinra, vilket också står i vår motion, om att mänskligheten
            begåvats med mobiltelefoner, telefaxar, datorer och mycket annat,
            bara genom efterfrågan och tillgång på marknaden, utan något som
            helst statligt stöd eller planering. Varför vill inte regeringen
            ge även produkter för digital kommunikation via kablar och mobila
            nät en chans? Tyder tidigare stora statliga planeringsobjekt i
            Sverige och andra länder på att det brukar vara lyckosamt med
            stora statliga satsningar? Som liberal tycker jag att det känns
            väldigt märkligt att man inte vill ge marknaden och teknikutvecklingen
            en chans.
          </note>
          <note>
            Fru talman! Jag vill också kort beröra utskottets avstyrkande
            av våra motioner som berör förslag om personaloptioner. Det visar,
            tycker jag, på en mycket bristande kunskap hos utskottsmajoriteten
            om hur stark den internationella konkurrensen är i IT-
          </note>
          <note>
            branschen och på en mycket gammalmodig och trångsynt inställning
            till arbete och företagande.
          </note>
          <note>
            I IT-företagen är den mänskliga faktorn oerhört viktig. Människans
            kompetens och skaparkraft är värt mycket mer än den någonsin varit
            i den tyngre industrin. Givetvis är därför arbetsgivaravgifter,
            sociala avgifter, inkomstskatter och liknande avgörande för många
            företag när det gäller var de ska göra sina investeringar. Det
            finns internationella storföretag som gör upp rankningslistor
            över ländernas skattesystem. Ska vi i Sverige behålla vår tätposition,
            måste vi förstås göra vad vi kan för att göra det möjligt för
            företagen att arbeta härifrån. Samtidigt råder det brist på arbetskraft
            i många teknikföretag, och det råder en kamp dem emellan för att
            få behålla sin anställda.
          </note>
          <note>
            Möjlighet att ställa ut personaloptioner, alltså en rätt att
            teckna andelar i företaget särskilt för de anställda, är förstås
            ett utmärkt sätt att behålla människor.
          </note>
          <note>
            Den framflyttade betalningen av sociala avgifter för optionsutdelningen
            har däremot gjort att uttag av socialavgifter grundas på en okänd
            framtida värdestegring som innebär en stor osäkerhet för företagen.
          </note>
          <note>
            Risken för höga sociala avgifter i framtiden avskräcker mindre
            företag från att införa ett optionsprogram. Majoriteten i skatteutskottet
            har besvarat motionerna som tar upp detta problem, dels med att
            en hög och oväntad värdestegring av aktiernas värde riskerar att
            bli betungande för arbetsgivaren och liknande, dels att det skulle
            vara orättvist att främja arbetare inom vissa branscher när man
            inte kan göra det i alla. Majoriteten menar alltså att man inte
            bör främja denna möjlighet eftersom optionsförfarandet inte är
            vanligt i alla branscher. Detta tycker jag vittnar om ett mycket
            omodernt och kontraproduktivt tänkande, men förvisso ett traditionellt
            socialdemokratiskt. Ingen får ha det bättre än andra. Man ska
            motverka att vissa människor lyckas, åtminstone om det sker genom
            enträget och hederligt arbete. Men där, fru talman, slutar logiken.
            Med en mer ideologisk socialistisk tankebana vet vi ju att marxismen
            förutspår en revolution av arbetarproletariatet, då dessa ska
            ta över just produktionsmedlen. Kapitalisterna, säger man, äger
            produktionsmedlen, profiterar och suger ut arbetskraften. Ur det
            synsättet tycker jag att det borde kännas som ett litet problem
            att främja att arbetarna i IT-företagen på ett förmånligt sätt
            blir delägare av just produktionsmedlen. Det borde heller inte
            vara ett problem att de anställda stannar längre och får en trygg
            anställning. Det borde heller inte vara något problem göra vad
            som är möjligt för att få småföretagen att växa och våga satsa
            för framtiden.
          </note>
          <note>
            Fru talman! Det är verkligen dags att ta mobiltelefonstrålningen
            på allvar.
          </note>
          <note>
            Den 11 maj presenterades rapporten Mobile Phones and Health i
            Storbritannien, skriven av en kommitté - Independent Expert Group
            on Mobile Phones
          </note>
          <note>
            - utsedd av den brittiska regeringen. Kommittén förordar bl.a.
            att information om olika telefoners strålningsgrad, dvs. SAR-värdena,
            bör göras tillgänglig för konsumenterna, att minderårigas mobiltelefonanvändande
            begränsas av försiktighetsskäl samt att mobiltelefonbranschen
            undviker marknadsföring av mobiltelefoner gentemot barn. Det är
            framsynta och välkomna förslag som borde vara än mer relevanta
            i ett mobiltelefontätt land som Sverige.
          </note>
          <note>
            Larmrapporter om att strålning från mobiltelefoner kan orsaka
            nervskador, hudskador, cellförändringar och cancer har duggat
            mycket tätt de senaste åren. Resultaten är förvisso omtvistade.
            Men det enda vi säkert kan veta är att vi ännu har för lite kunskap
            för att veta någonting säkert alls om mobiltelefonernas farlighet
            eller ofarlighet. Lika lite som det är bevisat att telefonerna
            är farliga kan vi hävda att de är ofarliga - men de resultat som
            presenterats hittills ger definitivt anledning till eftertanke.
          </note>
          <note>
            Försök, fru talman, har visat på en koppling mellan strålning
            från mobiltelefoner och negativa biologiska konsekvenser. Flera
            undersökningar visar att mobiltelefonanvändare känner av huvudvärk,
            koncentrationssvårigheter och sömnrubbningar som de förknippar
            med användningen av mobiltelefoner.
          </note>
          <note>
            Exponeringen misstänks också bl.a. påverka minnet och arvsmassan
            samt ge förändrat blodtryck. Sambandet med tumörer är omdebatterat.
            Australiska forskare har rapporterat om en fördubblad cancerfrekvens
            hos möss som utsatts för radiostrålning av samma typ som från
            mobiltelefoner. I Polen visar en grupp militärer, som under lång
            tid varit utsatta för just mikrovågsstrålning, upp en dramatiskt
            ökad dödlighet i olika cancerformer. Ett forskarlag vid Lunds
            universitet har funnit att strålning kan göra att proteiner i
            blodet tränger in i hjärnan, vilket i förlängningen kan leda till
            MS, Parkinson, Alzheimers sjukdom osv.
          </note>
          <note>
            Fru talman! Vi vet redan i dag att starka mikrovågor är farliga.
            Det vi inte vet ännu är om långtidseffekter av svag radio- eller
            mikrovågsstrålning kan påverka hälsan. Vad betyder ett dagligt
            mobiltelefonanvändande på 20 års sikt? På 30 års sikt? Effekter
            som höjd cancerrisk kan ju ge genomslag först efter just 30 års
            exponering.
          </note>
          <note>
            Det som framför allt ger anledning till eftertanke är att själva
            användningen av mobiltelefoner har ändrats dramatiskt de senaste
            åren: från korta affärsmeddelanden till långa samtal med familj
            och vänner samt konferenssamtal som kan vara upp till flera timmar.
            Dessutom har användarnas snittålder sänkts. Mobilanvändningen
            ökar mycket snabbt bland små barn, som utsätts för en större andel
            av strålningen än vuxna. Strålningen når längre in i barns huvuden,
            som eftersom de fortfarande växer är mer känsliga för olika typer
            av påverkan.
          </note>
          <note>
            Så vad ska man egentligen göra? Mitt syfte är verkligen inte
            att bedriva någon som helst skrämselpropaganda - jag använder
            själv mobiltelefon mycket, med öronsnäcka - eller att uppmana
            till mobilbojkott. Men vi menar att det är väldigt viktigt att
            gå varsamt fram i terräng vi inte riktigt känner till och att
            därför låta försiktighetsprincipen råda i stället för att bara
            ånga på - och framför allt: att ge allmänheten och människor själva
            möjlighet att välja säkerhet före ovisshet.
          </note>
          <note>
            Det bästa vore förstås om mobilbranschen självmant tog sitt ansvar.
            Trots påtryckningar vill tillverkarna inte öppet redovisa hur
            mycket våra mobiltelefoner strålar. Vi tycker det borde vara naturligt
            för tillverkarna att ge konsumenterna själva möjlighet att bedöma
            vilka faktorer man vill väga in när man skaffar en ny mobiltelefon.
            Att som man gör nu hemlighålla uppgifter om strålningsvärden tyder
            på en förmyndarmentalitet som inte på något sätt hör hemma i ett
            modernt samhälle. Vi har ju märkning av lågstrålande datorskärmar
            sedan några år tillbaka - varför inte ett liknande initiativ från
            mobiltelefontillverkarna? När lanserar Ericsson sin första lågstrålande
            telefon? kan man fråga sig. Jag tror att det här skulle kunna
            bli en bra konkurrensfördel för Ericsson. Konsumentintresset är
            redan nu starkt, och det blir bara starkare.
          </note>
          <note>
            Till sist, fru talman, är det naturligtvis särskilt viktigt att
            ta ett ansvar när det gäller barn och mobiltelefoner. Statliga
            Telia har här föregått med extremt dåligt exempel genom att marknadsföra
            en särskild
          </note>
          <note>
            "barntelefon" avsedd för 7-12-åringar. Telia menar att man bara
            svarar mot ett uttryckt behov hos föräldrar och deras barn. Men
            en marknadsföringskampanj syftar ju inte enbart till att tillgodose
            en efterfrågan utan även till att öka och skapa denna. Telia legitimerar
            och uppmuntrar härigenom barns mobiltelefonanvändning. Och inte
            stannar intresset vid 7-åringar.
          </note>
          <note>
            Nej, alltfler 5- och 6-åringar ska ha en mobiltelefon.
          </note>
          <note>
            Innan man har fått sina första riktiga tänder ska man ha en mobiltelefon.
          </note>
          <note>
            Men om inte branschen tar sitt ansvar för konsumentupplysningen,
            och Telia för barns säkerhet, har vi politiker ett ansvar. Som
            framgår av en artikel i
          </note>
          <note>
            Aftenposten reagerar också Barneombudet, dvs.
          </note>
          <note>
            Barnombudsmannen i Norge. Det här är mycket viktigt. När industrin
            inte tar sitt ansvar måste myndigheterna agera. Jag har i dag
            i ett brev uppmuntrat
          </note>
          <note>
            Sveriges BO att ta tag i den här frågan.
          </note>
          <note>
            Fru talman! Storbritannien går nu före och visar vägen. Mot bakgrund
            av de motstridiga uppgifterna om mobiltelefonins risker, och i
            avvaktan på den forskning som pågår både i Sverige och internationellt,
            är det rimligt att den svenska regeringen ser över möjligheterna
            med antingen varningstexter som informerar om de oklara hälsoriskerna
            eller ett system med miljömärkning baserat på t.ex. strålningsvärdena,
            dvs. SAR-värdena. Frågan är om miljöminister
          </note>
          <note>
            Kjell Larsson eller näringsministern vågar ta initiativet till
            detta.
          </note>
          <note>
            Dessutom tycker jag att näringsminister Björn
          </note>
          <note>
            Rosengren bör tänka över om det verkligen är ett statligt bolags
            uppgift att marknadsföra en produkt mot små barn som kan visa
            sig vara hälsofarlig. Och socialminister Lars Engqvist bör ta
            sig en funderare över ansvaret för en eventuell framtida stor
            och allvarlig folkhälsofråga.
          </note>
          <note>
            Hittills har det varit oroväckande tyst från regeringshåll. Det
            är dags att vakna nu.
          </note>
          <note>
            Fru talman! Med detta yrkar jag bifall till reservationerna 29
            och 33.
          </note>
          <note type="speaker">
            Anf. 51 STURE ARNESSON (v) replik:
          </note>
          <note>
            Fru talman! Först tycker jag att det som Eva Flyborg sade om
            löntagarägande i IT-företagen var bra.
          </note>
          <note>
            Det har vi absolut ingenting emot.
          </note>
          <note>
            Men sedan gällde det den kabel som man lägger utefter Norrlands
            kustland. Det är just det som är min poäng: Man lägger den i kustlandet.
            De flesta kraftledningsstolparna går faktiskt i inlandet. Det
            vi här måste se till är att även inlandet får bra bredbandstillgång.
            Har Eva Flyborg någon gång försökt ringa med mobiltelefon uppe
            i norra Norrlands inland vet hon att det inte är det lättaste,
            och alternativen är faktiskt inte så många.
          </note>
          <note>
            När det gäller strålningsriskerna instämmer
          </note>
          <note>
            Vänsterpartiet. Vi har motionerat om detta, och vi hoppas att
            vi tillsammans kan hjälpas åt att driva den här frågan.
          </note>
          <note type="speaker">
            Anf. 52 EVA FLYBORG (fp) replik:
          </note>
          <note>
            Fru talman! Vi har helt enkelt ett annat sätt att se på de här
            frågorna än vad t.ex. Vänsterpartiet har. Vi tror att marknaden
            kan åstadkomma, kommer att åstadkomma och redan åstadkommer lösningar
            på de här frågorna - för hela landet. Men vi tror inte att man
            ska lägga ned 5-8 miljarder av statens och skattebetalarnas pengar
            på detta. Marknaden har redan visat att den har förmåga, kraft,
            kunskap och vilja att lösa de här problemen. Då ska vi inte lägga
            ned skattepengar och statliga pengar på att göra samma sak eller
            slå undan fötterna för de privata entreprenörerna.
          </note>
          <note>
            Man kan roa sig med en liten sammanräkning.
          </note>
          <note>
            Detta gäller inte riktigt den här frågan men snubblande nära.
            Den tredje generationens tillstånd för mobiltelefoni, UMTS-licenserna,
            har vi förordat att man ska auktionera ut. Det skulle kunna ge
            ungefär 50
          </note>
          <note>
            miljarder till statskassan. Lägger man till de 8 miljarderna
            för nedgrävning av kablar som redan finns eller kommer att finnas
            - en onödig utgift - får man ungefär 60 miljarder kronor. Frågan
            är väl, fru talman, om
          </note>
          <note>
            Sverige egentligen har råd med en socialdemokratisk regering,
            stödd av vänsterpartister m.fl., som slänger ut skattebetalarnas
            pengar i stället för att hämta in mer.
          </note>
          <note type="speaker">
            Anf. 53 STURE ARNESSON (v) replik:
          </note>
          <note>
            Fru talman! Det är riktigt att vi motsätter oss en utauktionering
            av tredje generationens mobiltelefonlicenser. Det gör vi av den
            anledningen att vi är övertygade om att de multinationella företag
            som kommer in och tar de här licenserna, om det blir budgivning,
            säkert kommer att kompensera sig. De betalar inte ut de här pengarna
            i onödan, utan de ser till att få in dem i slutändan. Då är det
            vi konsumenter som med sämre kvalitet och högre taxor kommer att
            få betala.
          </note>
          <note type="speaker">
            Anf. 54 EVA FLYBORG (fp) replik:
          </note>
          <note>
            Fru talman! Vi har annorlunda synpunkter även på detta. Vi tror
            inte för ett ögonblick att man kommer att kunna ta ut den här
            summan av konsumenterna, dvs. av oss som använder mobilerna. Detta
            är helt enkelt något man betalar in till staten av den vinst man
            tidigare har genererat och kommer att generera fortsättningsvis.
            Det kommer inte att drabba konsumenterna.
          </note>
          <note>
            I t.ex. Storbritannien fick staten in drygt 300 miljarder kronor.
            I Frankrike beräknas det ge ungefär
          </note>
          <note>
            170-200 miljarder kronor. Och i Sverige, som är ett mindre land,
            beräknas det ge ungefär 50 miljarder kronor. Ingen kan veta, men
            det är vad man tror.
          </note>
          <note>
            Frågan är väl egentligen: Har Sverige verkligen råd med en regering
            som inte vill ta hem dessa inkomster till statskassan utan som
            i stället slänger ut pengar, t.ex. 8 miljarder på en IT-investering
            genom att gräva ned kablar eller hänga upp dem i stolpar när marknaden
            redan har lösningen?
          </note>
          <note type="speaker">
            Anf. 55 SVEN BERGSTRÖM (c) replik:
          </note>
          <note>
            Fru talman! Låt mig också börja med att ge Eva
          </note>
          <note>
            Flyborg en eloge för hennes sätt att driva frågan om strålningsriskerna,
            även om den kanske inte platsar direkt i dagens debatt. Men det
            finns också från Centerpartiet motioner på detta tema där vi tar
            upp precis samma frågor. Det är viktigt att denna debatt hålls
            levande. Den här typen av risker måste man nämligen vara uppmärksam
            på, eftersom det, precis som Eva
          </note>
          <note>
            Flyborg säger, är på längre sikt som det finns potentiella risker
            med den här tekniken.
          </note>
          <note>
            När det gäller den digitala allemansrätten tycker jag att Folkpartiets
            sätt att resonera lämnar en del i övrigt att önska. Folkpartiet
            företräder ju liberala värden, valfrihet för människan. Därför
            är det märkligt att ni i Folkpartiet så tungt lutar er mot att
            marknaden ska lösa detta och att det bara är de behov som man
            nu kan se som ska tillfredsställas. Om det uppstår andra behov
            i framtiden så får man diskutera dem då. Hur gör ni i Folkpartiet
            när ni bedömer behovet av framtida kapacitet i olika delar av
            landet, när ni säger att det räcker med att marknaden bygger ut
            efter hand som det behövs? Det skulle jag vilja veta.
          </note>
          <note>
            Sedan vill jag ställa en fråga till Eva Flyborg. Här i Stockholmsområdet
            har vi ju en modell som Centerpartiet vill tillämpa i hela landet,
            nämligen Stokab, som är operatörsneutralt och ställer svartfiber
            till förfogande och som fungerar alldeles utmärkt. Förordar Folkpartiet
            en utförsäljning av Stokab till den privata marknaden, eller tycker
            Folkpartiet att Stokab ska finnas kvar i kommunal ägo?
          </note>
          <note type="speaker">
            Anf. 56 EVA FLYBORG (fp) replik:
          </note>
          <note>
            Fru talman! Det är roligt att även ni i Centerpartiet håller
            med om att frågan om strålning från mobiltelefoner är aktuell
            och intressant. Det är bara synd att ni i Centerpartiet har missat
            att vi har en reservation i dagens betänkande som ni hade kunnat
            ansluta er till om ni ville och om ni verkligen tycker att detta
            är en viktig fråga. Men tack ändå för elogen, den tar vi till
            oss.
          </note>
          <note>
            Jag tycker inte att det egentligen är så mycket valfrihet när
            man tar skattebetalarnas pengar för att hänga upp kablar i ledningsstolpar
            eller gräva ned dem i diken. Då har man ju redan bestämt sig t.ex.
            för en viss teknik. Då har man bestämt sig för att den som gräver
            mest och snabbast får mest fördel av det senare. Vad vi säger
            är helt enkelt att vi tror att detta är ett första steg i en explosion
            av olika möjligheter som vi nu ser, och då kan och ska marknaden
            klara av detta. Man ska inte använda skattebetalarnas pengar för
            att gräva ned eller hänga upp kablarna i stolpar, när marknaden
            faktiskt redan kan eller har löst problemet.
          </note>
          <note>
            Vi säger också att vi inte vet hur stort det framtida behovet
            blir. Därför vill inte jag låsa mig vid någon gräns på en, två,
            fem eller tio megabit, eftersom vi helt enkelt inte vet hur stort
            behovet blir. Alltfler undersökningar visar att alla människor
            inte vill ha 2
          </note>
          <note>
            megabit eller mer, som är den tekniska beskrivningen på bredband,
            utan att de mycket väl kan tänka sig lägre kapacitet. Med den
            nya trådlösa överföringen behöver man dessutom inte vara låst
            vid dessa kablar eller fiber som man vill gräva ned. Vi värnar
            alltså verkligen om valfriheten. Men vi vill också värna om skattebetalarnas
            pengar.
          </note>
          <note type="speaker">
            Anf. 57 SVEN BERGSTRÖM (c) replik:
          </note>
          <note>
            Fru talman! Eva Flyborg försöker att få argumentationen att gå
            ihop. Man släpper medvetet fram lokala monopol med långa bindningstider
            och försämrad valfrihet för konsumenterna. Vad är det för liberal
            politik? Det är ju just för att motverka detta som vi från Centerpartiet
            säger att det är ett samhälleligt ansvar att ställa nät till förfogande.
            Sedan kan alla som jobbar på detta område konkurrera om tjänsterna.
          </note>
          <note>
            Jag fick inget svar på frågan om Stokab. Det vore väldigt intressant
            att få Folkpartiets principiella syn på om det är rimligt att
            man har ett nätbolag av typen
          </note>
          <note>
            Stokab i samhällelig ägo eller om man ska sälja ut det på marknaden.
          </note>
          <note>
            Det är ändå trösterikt att det finns liberala röster som har
            en annan uppfattning i dessa frågor än vad
          </note>
          <note>
            Eva Flyborg och övriga folkpartister här i riksdagen har. Jag
            roar mig då och då med att läsa Gefle Dagblad som är en liberal
            tidning i mitt hemlän. I den tidningen säger man att det är oroande
            att man vill begränsa utbyggnaden till dem som bara behöver bredband.
            Man argumenterar väldigt starkt för att man nu bör bygga ut bredband
            till alla så att man inte riskerar att missa alla de framtida
            IT-entreprenörer som finns runtom i landet. Folkpartiet här i
            riksdagen har tydligen inte ambitioner för hela landet.
          </note>
          <note>
            Gefle Dagblad skriver: Slutsatsen är alltså klar.
          </note>
          <note>
            Staten måste bygga ut bredbandsnätet, och där ska de privata
            operatörerna sedan få verka fritt i fri konkurrens. Staten tillhandahåller
            alltså medlen. Entreprenörerna skapar framtiden.
          </note>
          <note>
            Vad är det för fel på den liberala tanken i Eva
          </note>
          <note>
            Flyborgs tankevärld?
          </note>
          <note type="speaker">
            Anf. 58 EVA FLYBORG (fp) replik:
          </note>
          <note>
            Fru talman! Jag och Folkpartiet anser att det som
          </note>
          <note>
            Centerpartiet gör är fel, dvs. att man låser fast sig vid en
            viss teknik, att man låser fast sig vid att man vill använda 60,
            80 eller 100 miljarder av skattebetalarnas pengar för att gräva
            ned eller hänga upp kablar. Det är en utgift som vi inte behöver
            ha. Låt oss i stället först se vad marknaden kan klara. Sedan
            får vi se vilka andra alternativa lösningar vi behöver.
          </note>
          <note>
            Inom sex månader, ett år, ett och ett halvt år eller två år har
            vi sannolikt en hel mängd tekniska lösningar som vi inte har en
            aning om i dag när vi står här.
          </note>
          <note>
            Så fort går den tekniska utvecklingen. Och då, fru talman, är
            det helt fel att göra som Centern gör, nämligen att låsa sig vid
            en enda lösning, att använda skattebetalarnas pengar till att
            gräva ned eller hänga upp kablar när vi inte behöver göra det.
          </note>
          <note>
            Dessutom är jag väldigt förvånad över att Centerpartiet inte
            vill ta in dessa UNTS-licenserna. Vad är det för fel att ta in
            t.ex. 50 miljarder till statskassan?
          </note>
          <note type="speaker">
            Anf. 59 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservation
            33 och i övrigt bifall till hemställan i betänkandet.
          </note>
          <note>
            Jag välkomnar det förslag till mål om att Sverige som första
            land blir ett informationssamhälle för alla.
          </note>
          <note>
            Miljöpartiet de gröna anser att skolan och samhället har ett
            ansvar för att IT blir begriplig och lätttillgänglig för alla
            och inte leder till ökade kunskapsklyftor i samhället.
          </note>
          <note>
            De förslag som finns i propositionen är väl avvägda och ska närmare
            utformas under det kommande halvåret. Jag tycker att det finns
            en balanserad syn på vilka aktörer som ska satsa på en IT-utbyggnad,
            och jag säger definitivt nej till den bredbandssocialism som Centern
            står för.
          </note>
          <note>
            Vi låter nämligen den heta IT-branschen visa sina muskler genom
            att vi inte klampar in med ett statligt bredbandsverk som prompt
            ska prångla ut fiber till varje stuga, oavsett om det finns en
            efterfrågan eller inte.
          </note>
          <note>
            Hur Centern kan se monopolet som en snabb lösning för IT-utbyggnad
            är förvånande. Inte var det så att Televerket på sin tid fixade
            den nya telefontekniken AXE till alla hushåll på kort tid. Nej,
            det dröjde decennier, trots det statliga Televerket, innan det
            var utbyggt i hela Sverige.
          </note>
          <note>
            Varför kan inte Centern tänka sig att samverka med den expansiva
            IT-branschen och låta den stå för teknikutvecklingen och utbyggnaden?
            Hur ser Centern på den teknikutveckling som har skett hittills?
          </note>
          <note>
            Har den skett via statlig styrning och investeringar, eller har
            den skett via mångfald och marknadskonkurrens? Ska Centern förstatliga
            även de företag som utvecklar de tjänster som ska skickas runt
            som nollor och ettor? Menar Centern att staten ska lägga sig i
            även vilka tjänster som erbjuds på nätet?
          </note>
          <note>
            Centerns vilja att ta på sig spenderbyxorna kanske hänger ihop
            med ett försök att popularisera sin partiledare. Jag kan föreställa
            mig hur affischerna längs vägkanterna är tänkta att se ut. Iförd
            fleece-tröja och kortbyxor står han där och texten lyder: Det
            här är
          </note>
          <note>
            Lennart, och det är jag som bygger bredband.
          </note>
          <note>
            Jag är också lite nyfiken på hur moderaterna tänker när de vill,
            som det uttrycker det, upphandla en viss garantitrafik i glesbygd
            eller på orter som annars kan få vänta orimligt lång tid på bättre
            överföringskapacitet.
          </note>
          <note>
            Är det inte lite motsägelsefullt mot det som Per
          </note>
          <note>
            Westerberg framförde under remissdebatten för några månader sedan?
            Då talade han om att när det gäller av- och påfarterna på de stora
            bredbandiga motorvägarna så såg han det som att marknaden i första
            hand ska sköta det men att politikerna självfallet ska ha ett
            starkt ansvar för att väldigt noga följa utvecklingen och skapa
            incitament, möjligheter och motivation så att de verkligen byggs.
          </note>
          <note>
            Han trodde inte vid det tillfället på att det är via stora statligt
            planerade satsningar som detta ska ske.
          </note>
          <note>
            Han sade att moderaterna skulle återkomma till kammaren med besked
            om hur de ska öka motivationen för de här investeringarna i av-
            och påfarter och hur de ska stimulera enskilda människor att investera
            på det här området.
          </note>
          <note>
            Vad är det för motivation? Vad är det för incitament? Vilka möjligheter
            ger ni moderater marknaden, där både enskilda och företag ingår,
            när ni vill upphandla en viss garantitrafik? Är det inte bättre
            att arbeta enligt de förslag som framförs i propositionen?
          </note>
          <note>
            Vi menar i propositionen att staten ska vara ett föredöme som
            aktiv användare av IT i den egna verksamheten och i samverkan
            med företag och medborgare. Den synen genomsyrar även de förslag
            som i övrigt finns.
          </note>
          <note>
            Är då den här IT-propositionen lösningen på allt?
          </note>
          <note>
            Nej, givetvis inte. Utvecklingen går blixtsnabbt och därför kan
            vi politiker inte slå oss till ro efter att ha behandlat det här
            dokumentet. Hela tiden måste vi följa det som händer och avväga
            de åtgärder som kan behövas för att styra utvecklingen i den riktning
            som vi som politiska partier anser vara viktig och i samverkan
            med både människor och företag. Det samspelet är betydelsefullt
            och måste hållas levande.
          </note>
          <note>
            Den stora risken med det vi nu är inriktade på är att teknikutvecklingen
            inom fem till tio år kommer att kunna ge oss andra tekniska lösningar
            och då kan den miljardsatsning som nu diskuteras ha varit helt
            i onödan.
          </note>
          <note>
            Men kan vi göra som Folkpartiet vill - jag avser då detta med
            att bredbandsutbyggnaden inte bör forceras fram alltför snabbt?
            Den risk som jag talar om får Folkpartiet att tveka, stanna till
            och hålla igen med hänvisning till att kostnaderna för hög överföringskapacitet
            troligtvis blir lägre i framtiden än de är i dag.
          </note>
          <note>
            Vad är det för argumentering? Var finns viljan att våga satsa
            hos Folkpartiet - politisk riktning med politiskt innehåll; satsa
            för att lyckas?
          </note>
          <note>
            När jag går in på de olika förslagen vill jag börja med en viktig
            bit, nämligen skolan. Där finns det en pågående satsning, kallad
            ITiS, IT i skolan, och den medverkar till att skolan bättre kan
            ta till vara de möjligheter som den nya tekniken ger för elevers
            lärande och för lokal skolutveckling.
          </note>
          <note>
            Skolan tillförs inte enbart mer teknik utan, och framför allt,
            också kvalitativa pedagogiska verktyg som ger goda möjligheter
            att i enlighet med läroplanernas övergripande mål utveckla undervisningen
            mot ett mer elevaktigt arbetssätt som bl.a. stärker elevens förmåga
            till eget kunskapssökande, kritiskt värderande och eget ställningstagande.
          </note>
          <note>
            IT som läromedel med sin specifika egenskap att kombinera text,
            ljud och bild ger eleven möjlighet att i samma medier söka information,
            kommunicera och producera. Skolan och klassrummet kan öppnas mot
            omvärlden.
          </note>
          <note>
            Hur ska då staten hjälpa till för att göra IT tillgänglig för
            alla?
          </note>
          <note>
            Jag är övertygad om att spridningen av IT kommer att ske i större
            delar av landet och att denna spridning kommer till stånd på marknadsmässiga
            villkor. IT-företagens förhoppningar om vinst driver på utbyggnaden
            mot bredband till var och en - allt för att skapa sig stora marknadsandelar
            och därmed håva in vinster.
          </note>
          <note>
            Samtidigt finns risken att denna utveckling inte når ut tillräckligt
            snabbt till delar av de regionalpolitiskt prioriterade områdena
            för att i tid kunna motverka de ökade regionala obalanserna.
          </note>
          <note>
            Den teknik som skulle kunna överbrygga avstånden i landet får
            inte på grund av stora skillnader i tillgänglighet, taxor och
            kapacitet bli ytterligare en klyfta mellan glesbygd och storstad.
            Därför behövs det en stimulans och därför avsätter staten pengar
            för att kunna delfinansiera utbyggnaden av de regionala näten.
          </note>
          <note>
            En annan åtgärd för att stimulera IT-utbyggnaden till de hushåll
            som finns utanför tätorterna är att införa någon typ av skattelättnad,
            t.ex. i form av en skattereduktion. Det finns även här en risk
            att anslutningarna kommer att kosta betydligt mer än vad som troligtvis
            kommer att vara fallet för större delen av befolkningen.
          </note>
          <note>
            Här är det då viktigt att utforma en skattereduktion som inte
            ger tröskeleffekter, dvs. att de företag som ska bygga lämnar
            ett pris som är anpassat till de nivåer som är satta i skattekonstruktionen.
          </note>
          <note>
            Det är också viktigt att ha rimliga bidrag så att inte människor
            i glesbygd tycker det är hutlöst höga kostnader och därmed känner
            sig tvungna att avstå från IT.
          </note>
          <note>
            Det som kan vara problematiskt i den IT-
          </note>
          <note>
            utveckling som vi just nu ser är osäkerheten om huruvida bredband
            verkligen gynnar glesbygden. Kommunikationsforskningsberedningen
            skrev i sitt remissyttrande: "Det är troligare att bredband påskyndar
            den pågående urbaniseringen än tvärtom".
          </note>
          <note>
            Bredband underlättar visserligen kommunikation men innebär också
            att verksamheter som är skyddade av geografiska avstånd får det
            tufft i konkurrensen från nätet.
          </note>
          <note>
            Är det så att en handelsbod i Stockholms skärgård med ett brett
            utbud - t.ex. tips, bokförsäljning och tidningar - tvingas slå
            igen på grund av minskad försäljning, då blir detta negativt för
            glesbygden. Det är något som vid tidigare tekniska framsteg lett
            till förändringar - ta TV:s utslagning av de mindre biograferna.
            Låt oss vara medvetna om denna risk och se att ny teknik inte
            alltid är ett undermedel så att vi kan möta denna risk med för
            glesbygden positiva förslag!
          </note>
          <note>
            Detta ska inte tolkas som ett alltför gnälligt inslag i debatten
            men vi måste hela tiden överväga vad vi politiker bestämmer om
            var skattepengarna används.
          </note>
          <note>
            Då kanske inte glesbygden är hjälpt av ett antal miljarder som
            satsas på bredband.
          </note>
          <note>
            När jag nu är inne på risker vill jag peka på en annan risk.
            Det gäller då frågan om vi kommer att umgås mer över nätet än
            via det personliga umgänget.
          </note>
          <note>
            Hur påverkar en sådan utveckling födelsetalet? Man kan ju undra.
          </note>
          <note>
            Visserligen finns det exempel på att människor fattar tycke för
            varandra över nätet men den dominerande källan till kärlek mellan
            två människor är ändå det fysiska mötet mellan fyra ögon - på
            diskot, på jobbet, på stranden, på föreningsmötet osv.
          </note>
          <note>
            Här kanske näringsminister Björn Rosengren kan utveckla sambandet
            mellan regeringens ambition att höja födelsetalet och spridandet
            av den bredbandiga ensamheten.
          </note>
          <note>
            Jag tror dock på den låga som brinner inom oss för livet, på
            kärleken och solidariteten. Dessutom handlar det om glädjen över
            att få vara med i arbetet för att återvinna framtiden och om ett
            bra liv åt våra barn och barnbarn. I detta finner jag en tilltro
            till att vi som människor kommer att finna ett sätt att förhålla
            oss till den ständiga teknikutveckling som sker i
          </note>
          <note>
            Sverige.
          </note>
          <note>
            Vad gäller mobiltelefoner och de hälsoriskerna vill vi i Miljöpartiet
            de gröna att försiktighetsprincipen ska råda. Det är alltid svårt
            att se vad en påverkan under en lång tid kan innebära. Därför
            bör försiktighet gälla.
          </note>
          <note>
            Sverige har en undantagsklausul som innebär att mobiltelefoner
            under en uteffekt av 7 watt inte behöver kontrolleras. Denna klausul
            bör försvinna, bl.a. på grund av att ett så stort antal mobiltelefoner
            kommer ut på marknaden och således ökar SAR-värdena.
          </note>
          <note>
            Visst har mobiltelefonen gjort att olycksfallsarbetet har kunnat
            underlättas. Antalet sjöolyckor, speciellt med småbåtar, har kunna
            minskas genom att mobiltelefon finns ombord. Antalet utryckningar
            från sjöräddningen har också gått ned.
          </note>
          <note>
            Självklart är detta mycket positivt men det undantar inte det
            faktum att mobiltelefontillverkare måste se till att telefonerna
            designas med en antenn som inte utsätter människokroppen för uppvärmning
            eller att telefonerna förses med s.k. handsfree för att därmed
            minska strålningsrisken. En text som varnar för att prata alltför
            länge i mobiltelefonen skulle vara till hjälp när det gäller att
            minska utsattheten. Det finns ju ändå forskning som visar på risker
            och följder redan nu vad gäller användningen av mobiltelefoner.
          </note>
          <note>
            Den strålning som tas upp av kroppsvävnaden benämns i SAR-värden.
            Dessa värden testas av telefontillverkarna men de görs inte officiella.
            Dessa värden bör vara helt öppna.
          </note>
          <note>
            Gränsvärdet, som mäts i SAR, är ett tidsmedelvärde för när 10
            gram kroppsvävnad under sex minuter har utsatts för strålning
            från en mobiltelefon.
          </note>
          <note>
            För GSM-telefoner är gränsvärdet 2 watt per kilo.
          </note>
          <note>
            Utgångsvärdet för gränsen är satt utifrån att kaniner som exponerats
            för mikrovågsstrålning fick grumlade linser. Detta är en säkerhetsmarginal
            för att inte få grumlade linser men det visar inget vad gäller
            t.ex. nervpåverkan.
          </note>
          <note>
            Öppenhet från tillverkarna är faktiskt ett rimligt krav. Oron
            hos människor ökar naturligtvis när mätningarna är hemliga. Den
            stora undersökning som utförts av docent av Kjell Hansson-Mild
            vid Umeå universitet omfattar 11 000 personer. Denna undersökning
            visar på symtom som trötthet, huvudvärk, minnesluckor och koncentrationsproblem,
            värme på och bakom örat, brännande hud, stickningar och yrsel.
          </note>
          <note>
            I det här avseendet har forskningen visat på att ytterligare
            forskning behövs för att man ska kunna ta reda på eventuella samband
            med allvarligare konsekvenser nu när mobiltelefonpratandet tenderar
            att bli alltmer frekvent och pågå under längre tid.
          </note>
          <note>
            På kontor och i hemmen blir nu sladdlösa telefoner vanliga. Det
            har konstaterats att s.k. DECT-
          </note>
          <note>
            telefoner avger tio gånger mer strålning än de vanliga mobiltelefonerna.
            Anledningen är att signalen till de här telefonerna är konstant,
            och sändaren avger hela tiden ett strålningsfält. De människor
            som använder dessa mobila telefoner utsätts nu för en onödig exponering.
          </note>
          <note>
            Runtomkring oss i vår livsmiljö, i luften, finns nu en mängd
            olika elektriska fält som samverkar, interagerar, med varandra.
            Lodräta fält uppstår från satelliter i rymden som används av digital-TV.
            Dessa lodräta fält korsas av vågräta fält från elektrisk utrustning,
            bl.a. telefoner. Luften är nu så mättad att det fattas frekvenser,
            och de stora telefonbolagen blir tvungna att ta fram nya system.
          </note>
          <note>
            De här korsande elektriska fälten i atmosfären kan liknas vid
            en enorm mikrovågsugn. Man kan säga att mänskligheten nu ingår
            i ett gigantiskt jätteexperiment där jorden med atmosfär är denna
            enorma mikrovågsugn, och ingen kan säga vad detta kommer att innebära.
          </note>
          <note>
            Med detta, fru talman, avslutar jag och önskar att vi alla kan
            titta framåt och ta åt oss nya tekniker men med en viss försiktighet
            när det gäller liv och hälsa.
          </note>
          <note type="speaker">
            Anf. 60 SVEN BERGSTRÖM (c) replik:
          </note>
          <note>
            Fru talman! Det är lite svårt att förstå varför Mikael Johansson
            är raljant i överkant mot Centerpartiet.
          </note>
          <note>
            Orden "bredbandssocialister" och
          </note>
          <note>
            "svartfibersocialister" har vi hört förut. Men vi tar gärna den
            här attacken, eftersom vi tror att vi har en modell som fungerar
            väl när det gäller den fria konkurrensen bland operatörerna.
          </note>
          <note>
            Jag har i mina tidigare inlägg redovisat hur det fungerar här
            i Stockholmsområdet. Där ställer t.ex.
          </note>
          <note>
            Stokab, kommunalägt och landstingsägt, ett operatörsneutralt
            nät till förfogande, och där äger konkurrensen rum mellan dem
            som ställer tjänster till förfogande.
          </note>
          <note>
            Jag noterade att Eva Flyborg konsekvent vägrade att svara på
            frågan om hur man från Folkpartiets sida ser på Stokab, om det
            ska privatiseras eller om det är klokt att det finns i samhällets
            ägo. Jag kan väl ställa den frågan till Mikael Johansson: Hur
            ser Miljöpartiet på det här i Stockholmsområdet? Är det bra att
            man har ett samhällsägt nätbolag som ställer detta till förfogande,
            så att aktörerna i övrigt kan operera på nätet? Eller vill ni
            också sälja ut Stokab? Det låter ju så när man lyssnar på Mikael
            Johanssons argumentation här.
          </note>
          <note>
            Vi har ju sett många exempel på hur utbyggnaden av accessnät
            leder till monopol med långa bindningstider och med försämrad
            valfrihet för konsumenterna.
          </note>
          <note>
            Är det så Miljöpartiet vill utveckla IT-branschen och
          </note>
          <note>
            IT-marknaden i framtiden?
          </note>
          <note>
            Vi förordar vår modell just för att vi är så övertygade om att
            det är klokt att samhället, liksom det en gång byggde vägar och
            järnvägar, nu också bygger datanätet och tar ett ansvar för att
            det blir likvärdigt utbyggt i hela landet. Det är lite märkvärdigt
            att Miljöpartiet går i fällan, om man får uttrycka sig så. Men
            jag förstår att samarbetet med regeringen har ett pris och att
            det kan ha betydelse i sammanhanget.
          </note>
          <note type="speaker">
            Anf. 61 MIKAEL JOHANSSON (mp) replik:
          </note>
          <note>
            Fru talman! Frågan om samarbete har ett pris eller inte kanske
            Centerpartiet bäst kan svara på med anledning av den erfarenhet
            som ni har av tidigare samarbete, både borgerligt och gentemot
            socialdemokraterna.
          </note>
          <note>
            När det gäller Stokab är det ett kommunalt initiativ och ett
            landstingsinitiativ. Det är självklart att de själva får avgöra
            om de ska ta sådana initiativ. Det är inte någonting som jag härifrån
            riksdagen ska bestämma att de inte får göra eller får göra.
          </note>
          <note>
            Däremot tycker jag att det är lite underligt att
          </note>
          <note>
            Centern tror sig se en framtid som inte är lik den situation
            som vi har i dag där teknikföretag och de stora aktörerna har
            lett Sverige till en tätposition på det här området inom IT-sidan.
            Man gör det till att vi skulle tillbaka till den tiden då t.ex.
            Telia var det statliga televerket och gjorde utbyggnaden i en
            ganska lagom takt med lite lagom nonchalans gentemot kunder och
            annat. I det här fallet går ju staten in och stöder en knivskarp
            konkurrens och ser till att det också uppstår en konkurrens.
          </note>
          <note>
            Om det skulle bli monopol på olika marknader har vi en konkurrenslagstiftning.
            Vi har i olika sammanhang gått in och petat i den. Vi har tillsynsmyndigheter
            - i det här fallet är det Post- och telestyrelsen -
          </note>
          <note>
            som är väldigt skarpa gentemot de aktörer som finns på marknaden.
            Det handlar om stora bötesbelopp och möjligheter att göra sanktioner
            gentemot de företag som inte ser till att sköta sig, så att det
            uppstår en bra och vettig konkurrens som oftast leder till låga
            priser.
          </note>
          <note type="speaker">
            Anf. 62 SVEN BERGSTRÖM (c) replik:
          </note>
          <note>
            Fru talman! Det är rätt fantastiskt att Mikael Johansson försöker
            dra en parallell med Telia. Telia har ju opererat på marknaden
            på många olika sätt. Man har inte bara haft tillgång till nätet.
            Man har också erbjudit tjänster.
          </note>
          <note>
            Vår modell är ju - och det bör Mikael Johansson känna väl till
            - att vi säger att det är ett samhälleligt ansvar att ställa nätet
            till förfogande. Sedan får alla aktörer och entreprenörer där
            jobba i fri konkurrens.
          </note>
          <note>
            Parallellen kan ju dras med vägnätet. Tänk om vi skulle ha ASG
            och Volvo som ägare av vägnätet! Hur skulle det se ut? Man skulle
            debitera avgifter osv. och bestämma vem som får köra på nätet.
            Vi tycker att det är rimligt att man, precis som vägnätet har
            byggts ut i statlig regi en gång i världen och samhället har tagit
            ansvar för järnvägsnätet, också ska ta ansvar för detta nät. Det
            är ju på det sättet man kan stimulera fri konkurrens och låta
            ett antal olika operatörer i mångfald verka på nätet. Det är skillnaden
            mellan oss och
          </note>
          <note>
            Miljöpartiet.
          </note>
          <note type="speaker">
            Anf. 63 MIKAEL JOHANSSON (mp) replik:
          </note>
          <note>
            Fru talman! Det är ju bra att Sven Bergström tar upp vägarna
            som ett exempel. Jag kan ju kontra med att ta upp exemplet med
            hamnarna. Tycker Centerpartiet att hamnarna ska förstatligas?
            Det bedrivs ju en utveckling på hamnområdet, likväl som det bedrivs
            en utveckling på IT-sidan. Konkurrensen ger utvecklingen, som
            svarar mot det som marknaden önskar och det som marknaden ser
            i framtiden, vilka lösningar som kommer att gälla. Det är en väsentlig
            skillnad att göra jämförelsen med vägarna. Det är inte riktigt
            samma sak med IT-sidan. Den är i så fall mer jämförbar med hamnarna
            och deras utveckling. Staten har frånhänt sig sitt ansvar för
            att föra en övergripande statlig hamnpolitik.
          </note>
          <note>
            Nu är vi inne på rätt väg när det gäller både hamnpolitiken och
            IT-politiken, och det är mycket positivt.
          </note>
          <note type="speaker">
            Anf. 64 EVA FLYBORG (fp) replik:
          </note>
          <note>
            Fru talman! Först skulle jag vilja ge ett erkännande till Miljöpartiet
            för sättet att arbeta med frågan om strålning från mobiltelefoner.
            Jag tycker att miljöpartisterna har tagit ett bra ansvar, och
            de har också drivit de här frågorna ganska länge.
          </note>
          <note>
            Fru talman! Jag blir en aning förvånad och nästan lite förvirrad.
            Det kan möjligtvis ha att göra med att jag vanligtvis återfinns
            i näringsutskottet och i våra debatter där. Men jag blir en aning
            förvånad. Miljöpartiet hävdar t.ex. den knivskarpa konkurrensens
            oerhörda betydelse osv. Man talar sig varm för hur detta ska rädda
            Sverige. Sedan skriver Miljöpartiet under en proposition som innebär
            att man med statliga medel ska gräva ned eller hänga upp miljarder
            i stolparna där den fria konkurrensen redan har löst, eller håller
            på att lösa, problemen. Jag förstår det inte riktigt.
          </note>
          <note>
            Man säger att Folkpartiet inte vill satsa framåt och inte vill
            gå med på de här stora satsningarna utan tvekar. Ja, tro sjutton
            för det! Vi vill inte slänga ut skattebetalarnas pengar i onödan.
          </note>
          <note>
            Sedan säger Miljöpartiet att man egentligen inte vet om bredband
            gynnar utmarkerna i Sverige, dvs.
          </note>
          <note>
            glesbygden. Hur kommer det sig då att ni skriver under en sådan
            här proposition som man ju tror ska leda till att glesbygden gynnas?
          </note>
          <note>
            Fru talman! Jag känner mig en aning förvirrad.
          </note>
          <note>
            Mikael Johansson kanske kan reda ut begreppen.
          </note>
          <note type="speaker">
            Anf. 65 MIKAEL JOHANSSON (mp) replik:
          </note>
          <note>
            Fru talman! Vi har jobbat med frågan om hälsorisker med mobiltelefoner.
            Det bygger mycket på det arbete som Barbro Feltzing har lagt ned
            under den förra och den nuvarande mandatperioden. Det är hon som
            i så fall ska äras.
          </note>
          <note>
            Att hänga upp fiberkabel i ledningarna är ingen statlig satsning.
            Det ska ske på kommersiella villkor.
          </note>
          <note>
            Om det inte finns någon marknad för den utbyggnaden görs den
            inte. Syftet med det här är naturligtvis glasklart, dvs. att det
            ytterligare ska skärpa konkurrensen mellan Telia, Banverket, Utfors
            eller vilka det nu kan vara. Och det här kan nå så enormt många
            orter i Sverige på ett mycket enkelt sätt. Att hänga upp detta
            i ledningarna innebär ett väldigt litet ingrepp i det hela.
          </note>
          <note>
            När det gäller glesbygden vet vi inte. De olika händelseutvecklingar
            som vi har haft under årtiondena har alltid lett till förändringar
            i samhället. Vi kan inte alltid förutse dem. Jag är dock övertygad
            om att glesbygden kommer att tjäna på detta. Men jag kan inte
            stå här och säga på vilket sätt. Det får man i glesbygden själv
            bestämma. Det är också den modellen som gäller för oss att de
            där själva kan välja att gå in i dessa projekt eller inte. De
            kan avstå. De kan vänta.
          </note>
          <note>
            Det är det som är finessen, och det är det jag välkomnar som
            miljöpartist, eftersom jag tror på ett decentraliserat sätt att
            styra i politiken.
          </note>
          <note type="speaker">
            Anf. 66 EVA FLYBORG (fp) replik:
          </note>
          <note>
            Fru talman! Om det nu är så att man ska bestämma själv i glesbygden
            så är det ju fri konkurrens vi talar om - inte statliga medel
            eller en statlig satsning med ett statligt företag. Jag får över
            huvud taget inte detta att gå ihop.
          </note>
          <note>
            Sedan säger också Mikael Johansson, och det är väldigt intressant
            tycker jag, att finns inte förutsättningarna ska vi inte göra
            det. Vad är det då vi inte ska göra och vad är det vi ska göra?
            Vad är det vi ska gräva ned eller hänga upp i ledningarna? Vilken
            del av det här åttamiljarderspaketet är det vi inte ska genomföra?
          </note>
          <note>
            Det här med att utreda, återkomma osv. känner vi ju till. Men
            den här upphängningen av kablar, ska vi inte göra den heller?
            Vad är det i så fall som det ska visa sig inte behövs? Vilka signaler
            ska till för att vi inte ska göra det här och slänga ut skattebetalarnas
            pengar på det här? Jag vill nog ha ytterligare svar, fru talman.
          </note>
          <note type="speaker">
            Anf. 67 MIKAEL JOHANSSON (mp) replik:
          </note>
          <note>
            Fru talman! Det jag nämnde var att finessen är att det inte är
            jag eller Eva Flyborg här i riksdagen som ska bestämma var denna
            satsning ska ske. Det ska avgöras på den nivå där det bäst passar,
            dvs. så nära människor som möjligt. Det är därför vi vill ha med
            kommuner i delfinansieringsprojekt. Det är en vits i det. Det
            är en politisk styrning. Vi ska gå ifrån de stora statliga besluten
            som ska bestämma över alla och envar på samma sätt. Det ska inte
            vara en likadan lösning över hela Sverige. Det tycker jag som
            miljöpartist är väldigt viktigt att framhäva.
          </note>
          <note>
            Sedan gäller det de här investeringarna och huruvida det är statligt
            eller inte. Antingen kan vi göra som vi gjorde med mobilnätet,
            gå in och säga att finns det överkapacitet ska det öppnas för
            olika tjänsteoperatörer att komma in på mobilnätet, eller så kan
            vi lägga till ett nät för att skapa den här konkurrensen. Det
            finns alltså två olika sätt att göra det här på.
          </note>
          <note>
            Sedan är det ju så att det anses att kapacitet behövs. Vi kommer
            att ha för lite kapacitet om fem-tio år anser de här IT-experterna.
            Då får vi försöka lyssna lite grann på dem också så att vi kan
            möta framtiden på ett väldigt snabbt och flexibelt sätt.
          </note>
          <note type="speaker">
            Anf. 68 MONICA GREEN (s) replik:
          </note>
          <note>
            Fru talman! Många i vår omvärld imponeras av
          </note>
          <note>
            Sveriges framsteg. Den svenska modellen, eller den socialdemokratiska
            modellen som jag kallar den, innebär att våga ta den utmaning
            som inte andra länder gör att både klara tillväxten och tillgängligheten
            och utjämna de klassmässiga och geografiska skillnaderna. Vi är
            beredda att både ta ansvar för att byggandet fortsätter och koppla
            samman den infrastruktur som redan finns.
          </note>
          <note>
            IT-betänkandet handlar dock inte bara om infrastruktur. Det handlar
            lika mycket om kompetens och tillit. Med hög kompetens, öppna
            lösningar och ett vitalt näringsliv kan Sverige befästa sin plats
            som världsledande nation och bli unikt eftersom vi satsar både
            på bredd och kompetens.
          </note>
          <note>
            IT ska vara tillgängligt för alla. Att knyta samman samtliga
            kommuner i ett öppet och väl förgrenat stomnät är ett viktigt
            steg för att hävda hela Sveriges konkurrenskraft. En väl fungerande
            IT-infrastruktur måste finnas tillgänglig och kunna användas av
            alla över hela landet. Människor och företag bör ha tillång till
            snabb dataöverföring till en rimlig kostnad i storstäder såväl
            som i glesbygd. Staten har ett ansvar att se till att bredband
            i IT-infrastruktur byggs ut även på de platser där investeringarna
            inte är lönsamma för privata företag. För att främja låga priser
            och snabb utveckling måste en mångfald av operatörer och IT-
          </note>
          <note>
            företag ha möjlighet att utnyttja näten.
          </note>
          <note>
            Det är viktigt att slå fast rollfördelningen mellan privata initiativ,
            kommuner, län och statens ansvar.
          </note>
          <note>
            Staten har inte bara ansvar för att stimulera utbyggnaden av
            ett öppet nät och för regional- och näringspolitiken. Man har
            också ett sammanhållande ansvar för att nätet är säkert och tillgängligt
            till rimliga priser. Öppenheten innebär att ledning ska kunna
            hyras av alla operatörer till rimliga priser. Därför behövs likvärdig
            konkurrens mellan samtliga operatörer på icke-diskriminerande
            villkor.
          </note>
          <note>
            Den nya tekniken måste kunna användas av alla.
          </note>
          <note>
            Den får inte innebära att nya gränser dras mellan människor och
            att nya klyftor skapas. Alla måste ha möjlighet att skaffa sig
            kunskap om hur man använder IT i vardagslivet och i arbetslivet.
            IT-utbildningen i skolan ska stärkas, och kunskap om IT ska föras
            in på alla nivåer i utbildningsväsendet.
          </note>
          <note>
            För att Sverige ska behålla sin ledande IT-position krävs en
            hög specialistkunskap i forsknings- och utvecklingsarbete. Därför
            fortsätter vi satsningen på
          </note>
          <note>
            ITIS, alltså IT i skolan, och genomför en väsentlig ökning av
            antalet högskoleplatser när det gäller IT. Vi har också fortsatta
            åtgärder och fortsatt kartläggning i fråga om kvinnors IT-användning.
          </note>
          <note>
            IT ska utveckla den gemensamma sektorn. Kontakter mellan medborgare
            och myndigheter kan på flera sätt underlättas och förbättras med
            den nya tekniken. De offentliga myndigheterna ska vara föregångare
            i användandet av den nya tekniken. Vi ska också ha ökad säkerhet
            på nätet. Tydliga spelregler och hög säkerhet i elektroniska transaktioner
            är en förutsättning för att skapa en sådan tillit till tekniken
            att den kan utnyttjas i hela sin kraft.
          </note>
          <note>
            Elektronisk handel ska stimuleras mer. För att man säkert ska
            kunna skriva avtal, betala räkningar och göra transaktioner över
            nätet behövs ett system för digitala signaturer. Den enskildes
            integritet är A
          </note>
          <note>
            och O om e-handeln ska få den ekonomiska uppgång som många räknar
            med. Nu finns också en annan proposition, nämligen propositionen
            om elektronisk handel, på riksdagens bord. Den kommer att behandlas
            i höst. Där ska vi också se till att EU-direktivet införlivas
            och att konsumentmakten stärks.
          </note>
          <note>
            Fru talman! Det är bra att aktörerna inom bredbandssektorn bygger
            - och bygger i snabb takt. Men man kan bli lite förbluffad över
            den marknadsföringsattack vi nu kan se exempel på. Marknadskrafterna
            är starka och vill inte ha neutrala lösningar. De vill inte ha
            öppna lösningar. De vill vara ensamma om sina erbjudanden till
            kunderna. De vill binda upp kunderna med långa kontrakt. Det känner
            vi till sedan tidigare.
          </note>
          <note>
            Det är också förståeligt att Moderaterna ställer sig på deras
            sida. De har alltid stått på kapitalets sida gentemot folket.
            Det är trist att det ska behöva vara så. Om inte vi som folkvalda
            ska ge folket chansen att komma med i den nya tiden, den nya ekonomin,
            vem ska göra det då? Det är vi som ska ta ansvar när inte marknaden
            räcker till. Det är allvarligt att Moderaternas företrädare här
            i dag ger så tydliga uttryck för centralistiska lösningar och
            vill strunta i människor i gles- och landsbygd. Det är cyniskt.
          </note>
          <note>
            Rakt motsatt uppfattning har Centern i det här fallet. De är
            för mer av statligt ägande än vad som är vanligt i den här kammaren.
            Visst är tanken fin; att bygga bredband för 60 miljarder kronor.
            Men är det inte bättre att använda de miljarderna på ett effektivare
            sätt? Vi vet att marknaden faktiskt bygger, och då kan vi använda
            pengarna på ett smartare sätt och få större utväxling på de pengar
            vi använder.
          </note>
          <note>
            Statligt stöd ska kunna utgå till regionala nät och anslutning
            till bredband i glesbygd. Även här använder vi oss alltså av den
            svenska modellen. Stat, kommuner, regioner och privata intressen
            ska gemensamt se till att alla får chansen att komma med i IT-
          </note>
          <note>
            samhället, men staten har det övergripande ansvaret.
          </note>
          <note>
            Den svenska jordmånen är god, säger Moderaternas företrädare
            här i kammaren. Trevligt att vi får höra så goda erkännanden.
            Och visst är det bra. Det går bra för IT-Sverige. Företag dras
            hit, och många arbetare och folk med tekniskt kunnande från hela
            världen får jobb här. Samtliga talare har också i sina tal framhävt
            att det går mycket bra för Sverige inom den digitala världen.
            Sverige är mycket framgångsrikt. Det är bra att vi får ett sådant
            erkännande.
          </note>
          <note>
            Fru talman! IT är inte allt, och bredband är definitivt inte
            allt. Bredband är ingen teknik i sig som vissa kan tyckas tro,
            utan det är ett samlingsnamn för många olika sätt att ha höga
            hastigheter. Det kan vara fiber. Vi har en stor tilltro till fiber,
            inte minst den svarta fibern, med öppna lösningar.
          </note>
          <note>
            Men det kan också vara mobilt eller via satellit vissa bitar.
            Vi ska ha klart för oss att utbyggnaden av det fasta nätet är
            en förutsättning för att man ska kunna ha en mobil lösning den
            sista biten. Vi kan inte använda mobila lösningar hela vägen från
            en kund till en annan, utan man använder fasta nät så långt det
            är möjligt och sedan mobilt sista biten. Det är viktigt att klargöra
            detta, eftersom några här har gjort en viss sammanblandning.
          </note>
          <note>
            Många kan tycka att det räcker med modem, och det är klart att
            det gör ett tag till för vissa. Det är precis som när vi tyckte
            att det räckte med smala grusvägar för 100 år sedan. Men i takt
            med att möjligheterna och servicen, t.ex. telemedicin, sjukvård,
            trafikinformation, distansgäster till middag, smarta kylskåp och
            framför allt möjligheter för företag, ökar, så kommer vår efterfrågan
            på snabbare lösningar att öka. Det är viktigt att man har det
            klart för sig redan nu.
          </note>
          <note>
            Betänkandet visar hur vi ska kunna använda IT
          </note>
          <note>
            för ökad tillväxt, ökad sysselsättning, regional utveckling,
            ökad livskvalitet, jämställdhet och mångfald, en effektiv offentlig
            förvaltning och ett hållbart samhälle. Det är viktigt att vi har
            klart för oss att alla dessa beståndsdelar behövs för att vi ska
            få ett bra samhälle framöver. Men, som sagt - bredband är inte
            allt.
          </note>
          <note>
            Jag ska säga några ord om tillgången till accessnätet. Utskottet
            är enigt om att vi snarast måste få en lösning. Vi vet också att
            regeringen vill agera skyndsamt för att skapa konkurrens och därmed
            också lägre priser ända in i hemmen. Utskottet har därför gjort
            ett tillkännagivande om att vi snarast måste få en lösning på
            det här området.
          </note>
          <note>
            Fru talman! IT-propositionen handlar alltså om tillit, tillgänglighet
            och kompetens, något som vi har utvecklat i betänkandet. När vi
            fattar beslut senare i dag kommer vi att ta ett mycket stort steg
            framåt mot att vara en ledande IT-nation.
          </note>
          <note>
            En sak som utskottet särskilt har betonat är vikten av uppföljning
            och utvärdering. Det är nödvändigt att stämma av bedömningar och
            prognoser. Det är väsentligt att man ger tillfredsställande information
            om beslut och planeringar och möjlighet att granska hur utbyggnaden
            och satsningarna på utbildning och säkerhet går.
          </note>
          <note>
            Fru talman! Vi tar nu ett av stegen in i det digitala samhället.
            Vi befinner oss i en samhällsomdanande tid just nu, och det går
            väldigt snabbt. Men vi ska ha klart för oss att förändringar är
            det bestående i ett samhälle. Vi har alltid haft förändringar
            av samhället.
          </note>
          <note>
            Det är bara det att vi just nu upplever att det går väldigt fort.
            Det är bra om vi kan ge tydliga spelregler och att vi ifrån riksdagens
            sida kan kratta manegen, så att företagen vet vad som väntar framöver.
          </note>
          <note>
            Vi ska lita på att marknadskrafterna till stor del kommer att
            satsa på utbyggnadstakten, men från vår sida ska vi vara klara
            över att det behövs öppna lösningar. Det är där som vi politiker
            kommer in, när det gäller att ha öppna nät.
          </note>
          <note>
            Fru talman! Jag yrkar bifall till hemställan i ett fantastiskt
            bra betänkande och avslag på samtliga reservationer.
          </note>
          <note type="speaker">
            Anf. 69 EVA FLYBORG (fp) replik:
          </note>
          <note>
            Fru talman! Det är lite märkligt ändå. Monica
          </note>
          <note>
            Green står här och solar sig i glansen från Sveriges framgångar
            som IT-nation. Den avreglering av telemarknaden som den borgerliga
            regeringen drev igenom i början av 1990-talet motarbetades frenetiskt
            av socialdemokraterna och andra. Men nu låter man påskina att
            man har varit pådrivande och bara fortsätter på den framgångsvägen.
            Fru talman! Ingenting kunde vara med felaktigt. En större politisk
            hederlighet tycker jag att man skulle kunna förvänta sig.
          </note>
          <note>
            Sedan talar Monica Green om marknadskrafter som hålls om ryggen
            på olika sätt. Hur då? Kan Monica Green möjligen precisera det?
            Det är ju vi som vill att marknaden ska använda sina pengar till
            att investera i nät av olika slag. Vi vill inte att man ska använda
            statliga medel, dvs. skattepengar, statliga bolag som det statliga
            Vattenfall, som är fallet med t.ex. det här stornätet.
          </note>
          <note>
            Precis på samma sätt resonerar vi när det gäller licenser för
            tredje generationens mobiltelefoner. I
          </note>
          <note>
            England får man in över 300 miljarder. I Frankrike beräknas det
            till 170-200 miljarder, och i Sverige finns det beräkningar som
            talar om mellan 40 miljarder och 50 miljarder kronor. På vilket
            sätt är detta att hålla marknaden om ryggen, Monica Green? Varför
            kan vi inte göra på samma sätt som dessa länder?
          </note>
          <note>
            Fru talman! Detta var en del av mina frågor. Jag hoppas att jag
            får svar på några av dem.
          </note>
          <note type="speaker">
            Anf. 70 MONICA GREEN (s) replik:
          </note>
          <note>
            Fru talman! Det är klart att Eva Flyborg är sur för att det går
            bra för Sverige och för att vi sossar faktiskt påpekar det. Det
            är trist att hon inte ens vill erkänna detta. Men i hennes anförande
            tyckte jag mig höra att hon tyckte att det var roligt att det
            går bra för Sverige.
          </note>
          <note>
            Det är möjligt att Eva Flyborg tycker att det är hennes förtjänst,
            och visst - det flesta politiska partier har säkert hjälpt till
            på olika sätt.
          </note>
          <note>
            Men vi ska ha klart för oss att den borgerliga regeringen definitivt
            inte hade sådana föresatser om en bredd som omfattar alla. Det
            unika med våra satsningar är att vi inte tror enbart på marknadskrafterna,
            utan att vi i den svenska modellen tror på symbiosen och på att
            hjälpas åt. Vi tror inte enbart på marknadskrafterna, och vi tror
            inte heller enbart på de statliga satsningarna. Vi tror att vi
            kan hjälpas åt, och det är den svenska modellen, eller den socialdemokratiska
            modellen, som jag vill uttrycka det.
          </note>
          <note>
            När det gäller licenser för UMTS-satsningarna är det riktigt
            att vi inte tänker auktionera ut dem. Vi tycker att det är bättre
            att de pengarna används till att bygga ut ett bra nät för UMTS-licenserna.
            Vi ska sätta upp kriterier för dem som söker licenserna. Om man
            uppfyller kriterierna, t.ex. en utbyggnad i hela landet och att
            det ska komma alla människor till del, då kan man få licenserna.
          </note>
          <note>
            Så varför ska vi ta ut en massa pengar från företagen? Det skulle
            innebära att våra egna, svenska företag kanske skulle slås ut,
            medan vi ger multinationella företag möjlighet att komma in på
            den svenska marknaden. Det kanske Eva Flyborg tycker är käckt.
          </note>
          <note>
            Men vi tycker att det är bättre att sätta upp kriterier och sedan
            använda pengarna till att bygga ut nätet i stället.
          </note>
          <note type="speaker">
            Anf. 71 EVA FLYBORG (fp) replik:
          </note>
          <note>
            Fru talman! Det är naturligtvis väldigt bra att det går bra för
            Sverige. Ingen har ju påstått någonting annat, eller hur, Monica
            Green? Att ens låta påskina något sådant är återigen uttryck för
            en politisk ohederlighet som jag hoppas att Monica Green slutar
            med nu.
          </note>
          <note>
            I frågan om UMTS-licenserna utgår man ifrån att man i den fria
            konkurrensens namn kommer att lägga på precis lika mycket pengar
            på det som licensbetalarna ska betala. Ingenting kan vara mera
            felaktigt.
          </note>
          <note>
            Vi menar att man i full konkurrens måste auktionera ut tillstånden
            för att få in väsentliga medel till statskistan. 50 miljarder
            är väl inte att förakta? Och tror Monica Green verkligen att mobilföretagen
            skulle kunna lägga ut det direkt på kunderna? Är det inte så att
            man härigenom låter företagen själva investera i sin egen framtid
            i stället för att låta staten göra det? Snacka om att hålla marknadskrafterna
            bakom ryggen i sådana fall!
          </note>
          <note type="speaker">
            Anf. 72 MONICA GREEN (s) replik:
          </note>
          <note>
            Fru talman! Nu tror jag att Eva Flyborg återigen har missuppfattat
            detta med UMTS-licenserna. Det är ju faktiskt inte så att staten
            ska bygga det nätet, utan det är företagen. Vi ställer upp kriterier
            för hur man ska få licenserna. De som kommer att kunna uppfylla
            kriterierna kommer att få licenserna. Det är väl ett väldigt smart
            sätt att använda de pengarna på?
          </note>
          <note>
            Till syvende och sist: Om vi skulle ha en utauktionering, tror
            då Eva Flyborg att dessa multinationella företag skulle ägna sig
            åt något slags välgörenhet? Nej, det är kunderna som får betala.
            Det har det alltid varit. Jag kan inte förstå hur Eva Flyborg
            kan få det till att företagen helt plötsligt skulle börja skänka
            bort pengar för att komma in på marknaden. Nej, det är kunderna
            som får betala.
          </note>
          <note>
            Det är roligt att Eva Flyborg erkänner att det går bra för Sverige.
            Jag hoppas att vi fortsättningsvis kan jobba tillsammans för att
            klara av framtidens utmaningar. För vi har många spännande utmaningar
            framför oss i den digitala världen.
          </note>
          <note type="speaker">
            Anf. 73 JOHNNY GYLLING (kd) replik:
          </note>
          <note>
            Fru talman! Jag vill citera den ärade ledamoten
          </note>
          <note>
            Sture Arnesson: "Mycket ska man höra innan håret trillar av."
            Och Sture Arnesson har förmodligen hört en del mer än jag. Men
            det var droppen när Monica
          </note>
          <note>
            Green sade att det är den socialdemokratiska modellen som har
            fått Sverige att bli en ledande IT-nation.
          </note>
          <note>
            Då vill jag fråga Monica Green: Vad hade socialdemokraterna för
            inställning i början av 90-talet när telemarknaden skulle avregleras?
            Var det inte socialdemokraterna som motsatte sig detta? Motsatte
            sig inte socialdemokraterna en bolagisering av Telia?
          </note>
          <note>
            Och nu, ett antal år senare, när äntligen en utförsäljning av
            Telia kommer till stånd ska staten likväl behålla majoriteten
            av aktierna. Jag tycker att Monica
          </note>
          <note>
            Green också skulle tänka på historieskrivningen.
          </note>
          <note>
            IT-företagen - alltså branschorganisationen IT-
          </note>
          <note>
            företagen - sade att man saknade flera väsentliga saker i regeringens
            IT-proposition. En av dessa saker var en förändrad optionsbeskattning
            så att Sverige kan bli en starkare konkurrent till andra länder.
          </note>
          <note>
            Det är många röster som höjs för en förändring av många saker,
            av vårt skattesystem, av värnskatten, av förmögenhetsskatten,
            av dubbelbeskattningen av aktier och, som sagt, av optionsbeskattningen.
            Jag skulle vilja att Monica Green utvecklade hur socialdemokraterna
            ställt sig till dessa frågor. Och varför finns det ingenting med
            i betänkandet om en förändring av skattesystemet?
          </note>
          <note type="speaker">
            Anf. 74 MONICA GREEN (s) replik:
          </note>
          <note>
            Fru talman! Johnny Gylling har inte tappat håret än. Det är bra,
            då kan jag ta i lite till.
          </note>
          <note>
            Jag märker att både Folkpartiets och Kristdemokraternas företrädare
            tolkar in ett slags historieskrivning i det som jag sade tidigare.
            Men vad jag sade om den socialdemokratiska modellen var att vi
            satsar på bredden, att vi ska se till att IT-samhället kommer
            alla till del. Enligt mitt sätt att se det är detta den socialdemokratiska
            modellen. Jag tolkade aldrig in någon historieskrivning, utan
            det har ni gjort efteråt. Det är möjligt att ni gör det bara därför
            att ni också vill vara med på banan. Ni får gärna vara med i det
            framtida samhället. Jag tycker att det är bra om vi kan hjälpas
            åt.
          </note>
          <note>
            Men vi ska ha klart för oss att det har varit socialdemokraternas
            främsta IT-politiska mål att göra informationstekniken tillgänglig
            för alla. Det har varit vårt mål ända sedan regeringsskiftet 1994.
            Dessförinnan - och det vill jag hävda - drev moderaterna IT-
          </note>
          <note>
            frågan som ett elitistiskt projekt inriktat på de högavlönade
            och välutbildade i storstäderna. Jag tycker t.o.m. att debatten
            här i dag har bekräftat detta.
          </note>
          <note type="speaker">
            Anf. 75 JOHNNY GYLLING (kd) replik:
          </note>
          <note>
            Fru talman! Trots att socialdemokraterna i början motsatte sig
            en avreglering av telemarknaden har det gått så bra för Sverige.
            Det finns en grundläggande orsak till att Sverige har kunnat bli
            en ledande IT-
          </note>
          <note>
            nation, och det är att informationstekniken har kunnat spridas
            ut över landet på grund av ökad konkurrens.
          </note>
          <note>
            Monica Green sade att socialdemokraterna vill ha ett IT-samhälle
            för alla. Den uppfattningen delar också vi kristdemokrater. Och
            vad gör då socialdemokraterna för att motverka klyftorna i samhället?
          </note>
          <note>
            Jag försökte säga i mitt anförande att just debatten om klyftorna
            förs betydligt intensivare i USA än i Sverige, trots att Sverige
            ligger före på många områden.
          </note>
          <note>
            Utbildning är viktigt för att alla ska kunna ta till sig den
            nya tekniken och ha glädje av den. Därför har vi i vår motion
            försökt att betona IT-pedagogiken, men det föll inte i så god
            jord hos socialdemokraterna.
          </note>
          <note>
            Vi har också tryckt på att hem-pc är väldigt bra, men det måste
            till en fortsättning. Då skulle man kunna tänka sig att alla får
            göra avdrag för pc, Internet och en grundläggande utbildning.
            Men Monica
          </note>
          <note>
            Green vill inte att man ens utreder vad det skulle kosta. Då
            tycker jag att Monica Green motverkar arbetet med att ta sig an
            problemet med en klyfta i samhället.
          </note>
          <note type="speaker">
            Anf. 76 MONICA GREEN (s) replik:
          </note>
          <note>
            Fru talman! Johnny Gylling säger att vi inte hjälper till med
            att försöka få bort de klyftor som IT-
          </note>
          <note>
            samhället kan skapa. Då måste jag återigen säga att vi satsar
            på både bredd och spets. Det är det som är den svenska modellen
            - jag kallar den för det så att ni kan känna er delaktiga i det
            hela. Det är inget annat land som gör på det sättet som vi gör.
            Vi är alltså unika i det sammanhanget. Vi vill försöka få med
            samtliga och inte lämna oss bakom några när vi går in i det nya
            samhället och den nya ekonomin.
          </note>
          <note>
            60 000 lärare i grundskolan utbildas i ITIS - dvs.
          </note>
          <note>
            IT i skolan - för att de i sin tur ska utbilda de lärare som
            finns ute på skolorna. Det är inte heller något annat land som
            har tagit ett så oerhört stort steg när det gäller utbildning
            av IT i skolan och satsningar på högskolor i hela landet där IT
            ska komma in som en naturlig del i de allra flesta program. Det
            också en förebyggande satsning för att inte skapa klyftor.
          </note>
          <note>
            Även de satsningar som vi gör för äldre, för handikappade och
            de fortsatta satsningar som vi gör på kompetens och kartläggning
            av kvinnors möjlighet till IT är sådant som är mycket bra för
            att minska klyftorna i samhället.
          </note>
          <note type="speaker">
            Anf. 77 PER-RICHARD MOLÉN (m) replik:
          </note>
          <note>
            Fru talman! Jag har lyssnat på Monica Green. Hon vill på något
            sätt tillgodoräkna socialdemokraterna för den fantastiska IT-utvecklingen
            i Sverige. Jag bjuder gärna på det.
          </note>
          <note>
            Det betänkande som vi nu diskuterar är inte så klart oenigt.
            Vi är överens om det mesta. Men det går ändå inte att undgå att
            notera att inom ramen för den socialdemokratiska modellen som
            är så gudomligt underbar har vi under senare år i alla fall sett
            en utflyttning av Pharmacia, Astra, Scania, Volvo och en rad mycket
            avancerade IT-företag. Är det den socialdemokratiska modellen
            beklagar jag väldigt många av dem som röstar på det partiet.
          </note>
          <note>
            Det var inte så länge sedan vi hade en kommunikationsminister
            - Björn Rosengrens företrädare - som kommenterade detta med Internet.
            Hon hävdade med bestämdhet att det var någonting som var en fluga,
            någonting som var ett mode och som sedan skulle försvinna. Var
            fanns insikten då inom den socialdemokratiska regeringen när det
            gäller IT och bredband? Det kan man fråga sig.
          </note>
          <note>
            Jag minns valrörelsen 1998 när Carl Bildt talade sig varm för
            bredband runtom i vårt land. Statsministern och företrädare för
            den socialdemokratiska modellen fnyste då och tyckte att det inte
            var särskilt mycket att diskutera.
          </note>
          <note>
            Jag vill ställa några frågor som Monica Green inte har berört
            i sina inlägg. Vilka åtgärder är Monica
          </note>
          <note>
            Green beredd att vidta för att svenska företag inte ska säljas
            till utlandet? Vilka förändringar ska ske när det gäller skattesystemet?
          </note>
          <note type="speaker">
            Anf. 78 MONICA GREEN (s) replik:
          </note>
          <note>
            Fru talman! Per-Richard Molén höll ett litet tal här. Men det
            är ju trevligt att få höra hans åsikter en gång till.
          </note>
          <note>
            Per-Richard Molén säger att det flyttar många företag utomlands.
            Ja, det gör det, men vi ser också det motsatta. Det är oerhört
            många företag som nu etablerar sig här med mycket tekniskt kunnande
            som flyttar till Sverige. Vi ser också en innovation och en avknoppning
            av företag. På högskolorna är det många som startar små IT-företag.
            Det har blivit en fantastisk bredd på många olika sorters företag
            i IT-
          </note>
          <note>
            branschen. Det här är bara början på någonting nytt.
          </note>
          <note>
            För att citera Per-Richard Molén har vi en väldigt god jordmån
            i det svenska samhället för att dessa företag ska kunna leva och
            växa i Sverige. Vi kan också se bristen på ett visst kunnande
            som tyder på att vi behöver utbilda ännu fler som kan satsa på
            ännu fler företag i det här landet. Vi har ju tidigare pratat
            om att arbetslösheten sjunker. Det är också ett tecken på att
            det går bra för företagen.
          </note>
          <note type="speaker">
            Anf. 79 PER-RICHARD MOLÉN (m) replik:
          </note>
          <note>
            Fru talman! Monica Green har inga recept eller förklaringar när
            det gäller åtgärderna för att förändra skattesystemet.
          </note>
          <note>
            Jag har en kort fråga. Vilka företag menade Monica Green när
            hon sade "oerhört många företag"?
          </note>
          <note>
            Nämn fem utländska företag som under senare tid har lokaliserats
            till Sverige. Jag nämnde ett i mitt tidigare anförande - Siemens
            - men det gällde en liten forskningsenhet. Nämn, Monica Green,
            de utländska företag som mer eller mindre i dag står på kö för
            att flytta till Sverige.
          </note>
          <note type="speaker">
            Anf. 80 MONICA GREEN (s) replik:
          </note>
          <note>
            Fru talman! Vi kan se att många delar av t.ex.
          </note>
          <note>
            Microsoft förlägger alltmer av sin produktion eller tillverkning
            i Sverige. Vi kan se andra företag som finns på många håll i världen
            som nu placerar sig även i Sverige därför att det är en så god
            jordmån för
          </note>
          <note>
            IT-företag här. Vi har många exempel på att det går bra för Sverige,
            och det ser vi också på den sjunkande arbetslösheten och kompetensbristen,
            som vi måste åtgärda genom satsningar på högskolorna.
          </note>
          <note>
            Anf. 81 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Vi står i dag mitt uppe i en samhällsomvandling som
            benämns den digitala revolutionen eller IT-revolutionen. Motorn
            i processen är informationstekniken - IT. IT representerar en
            ny teknik och förändrar i grunden traditionella processer och
            strukturer, precis som elektriciteten gjorde i industrialismens
            barndom. Nu som då försvinner gamla arbeten och arbetssätt och
            nya kommer till. Nu som då förändras strukturerna i samhället.
          </note>
          <note>
            Utvecklingen berör oss alla. Villkoren för företagande, arbetsliv,
            kultur, utbildning och politik förändras i det informationssamhälle
            som nu växer fram.
          </note>
          <note>
            Utvecklingen på IT-området skapar nya företag och nya arbetstillfällen,
            och med detta följer möjlighet till tillväxt och förbättrad välfärd
            och till ökad kunskap och fördjupad demokrati - en minst sagt
            ljus framtidsbild.
          </note>
          <note>
            Men teknikutvecklingen för också med sig hot om ökade klyftor,
            om arbetslöshet och om utanförskap.
          </note>
          <note>
            Därför är IT-utvecklingen en politisk fråga, där en av politikens
            viktigaste roller är att se till att alla människor får kunskap
            om IT för att kunna utvecklas i arbete och på fritiden.
          </note>
          <note>
            Fru talman! Målet för regeringens IT-politik är att
          </note>
          <note>
            Sverige som första land ska bli ett informationssamhälle för
            alla. Detta mål är satt utifrån övertygelsen att en bred satsning
            på tillgänglighet till och kunskap om den nya tekniken är en fråga
            om jämlikhet och välfärd.
          </note>
          <note>
            Kunskaper som förut fanns tillgängliga för bara några få finns
            nu tillgängliga och användbara för alla.
          </note>
          <note>
            Det gör det möjligt för människor att växa och utvecklas både
            i arbetslivet och på fritiden. Denna prioritering inom IT-politiken
            är i och för sig inget nytt.
          </note>
          <note>
            Redan i 1996 års IT-proposition betonade regeringen vikten av
            en bred kunskap om och bred användning av IT. I propositionen
            framhölls att den nationella IT-
          </note>
          <note>
            strategin skulle inriktas på att övergången till informations-
            och kunskapssamhället skulle omfatta hela nationen. Alla medborgare
            skulle kunna dra nytta av
          </note>
          <note>
            IT och dess möjligheter.
          </note>
          <note>
            Under de fyra år som gått sedan den förra IT-
          </note>
          <note>
            propositionen lades fram på riksdagens bord har utvecklingen
            gått framåt med en närmast ofattbar hastighet. Den stora förändringen
            sedan 1996 är det fullständiga genomslag som användningen av Internet
            och e-post fått i det svenska samhället. Sverige ligger bland
            de främsta i alla undersökningar vare sig det gäller hushållens
            pc-innehav eller anslutning till Internet.
          </note>
          <note>
            Detta har bidragit till att Sverige nu har ett av de mest dynamiska
            innovationssystemen i världen när det gäller utveckling av teknik
            och tjänster inom IT,
          </note>
          <note>
            Internet och mobil kommunikation.
          </note>
          <note>
            Fru talman! Det är viktigt att komma ihåg att våra resurser inte
            är unika jämfört med flera andra länder.
          </note>
          <note>
            Vi har ett tidsmässigt försprång på 6-12 månader.
          </note>
          <note>
            Regeringens IT-strategi syftar till att vi ska kunna behålla
            och förstärka detta försprång.
          </note>
          <note>
            Regeringen anser att en fortsatt bred satsning på
          </note>
          <note>
            IT är den enda hållbara grunden för att Sverige på lång sikt
            ska kunna behålla sin ledande position inom
          </note>
          <note>
            IT och därmed också i framtiden vara framgångsrikt i den nationella
            konkurrensen på detta område.
          </note>
          <note>
            Eftersom kompetensfrågorna är nyckelfrågor för bredden och nyttan
            i IT-användningen innehåller regeringens IT-strategi en kraftig
            satsning på IT-
          </note>
          <note>
            utbildning på alla nivåer. Regeringen vill se en utbildning i
            tre nivåer.
          </note>
          <note>
            Den första nivån är att alla ska ha goda möjligheter att få allmänna
            kunskaper för att kunna använda
          </note>
          <note>
            IT i vardagslivet. Dessa grundläggande kunskaper ska skolan stå
            för. Därför genomförs under tre år, 1999
          </note>
          <note>
            t.o.m. 2001, en nationell satsning på IT i skolan -
          </note>
          <note>
            ITIS. Det är en satsning på totalt 1,5 miljarder kronor.
          </note>
          <note>
            Den allmänna IT-kompetensen höjs också genom regeringens satsning
            på vuxenutbildning och på Kunskapslyftet, där grundläggande datorutbildning
            och mer kvalificerad påbyggnadsutbildning är viktiga inslag.
          </note>
          <note>
            Den andra nivån är livslångt lärande och kompetensutveckling,
            både för att människorna ska kunna hålla jämna steg med utvecklingen
            på arbetsmarknaden och för att arbetsgivarna ska kunna rekrytera
            arbetskraft med den kompetens som är nödvändig.
          </note>
          <note>
            Försöksverksamheten med kvalificerad yrkesutbildning har en stark
            koppling till arbetslivet. Här finns yrkesutbildningar med inriktning
            mot IT. Regeringen kommer senare i år att återkomma till riksdagen
            med förslag om hur kvalificerad yrkesutbildning ska bedrivas på
            sikt.
          </note>
          <note>
            I detta sammanhang vill jag också nämna att sammanlagt 30 miljoner
            kronor satsas under två år på kompetensutveckling hos småföretagen.
          </note>
          <note>
            Den tredje nivån är en satsning på högre utbildning och på specialistkompetens
            för forskning och utveckling. Låt mig ta några exempel.
          </note>
          <note>
            Det blir en expanderande högskoleutbildning.
          </note>
          <note>
            89 000 nya platser tillkommer mellan åren 1997 och
          </note>
          <note>
            2002. Den pågående utbyggnaden av högskolan innebär dessutom
            att regeringen räknar med att examinationen av civilingenjörer
            kommer att öka ytterligare fram till år 2005.
          </note>
          <note>
            Resursförstärkning inom kiselteknik betyder stöd till utbyggnad
            av kluster för kiselteknik med ett nytt institut i Norrköping.
            Det betyder att universiteten i
          </note>
          <note>
            Lund, Linköping och Stockholm samt KTH tillförs sammanlagt 100
            miljoner kronor för att forska inom detta område.
          </note>
          <note>
            Det sker ett inrättande av ett kompetenscentrum för Internetteknik.
            Dess uppgift är att bedriva forskning och utveckling inom Internetområdet.
            Etableringen bör enligt regeringens mening ske i anslutning till
            den IT-satsning som KTH har påbörjat i Kista.
          </note>
          <note>
            Fru talman! Jag har uppehållit mig vid kunskapsoch kompetensfrågorna
            eftersom de är avgörande för att Sverige ska fortsätta att utvecklas
            som IT-nation.
          </note>
          <note>
            Men IT-utvecklingen beror också på hur väl vi hanterar andra
            frågor, och de har också varit uppe här i kammaren i dag. Det
            handlar om en bred tillgång till
          </note>
          <note>
            IT-infrastrukturen. Det handlar om människornas och näringslivets
            tillit till IT, att transaktionerna på nätet är säkra, att svenska
            Internet fungerar utan störningar oavsett vad som sker med nätet
            i andra länder och om att det finns ett fungerande skydd mot informationsoperationer.
          </note>
          <note>
            Fru talman! Efter förslag och beslut kommer genomförandet. För
            att inte någon tid ska förloras har planering inför detta redan
            startat i Regeringskansliet.
          </note>
          <note>
            Strategiska vägval har tagits fram på varje område.
          </note>
          <note>
            Som exempel kan nämnas IT-infrastruktur, IT-
          </note>
          <note>
            säkerhet och IT-forskning.
          </note>
          <note>
            Infrastrukturfrågan har vi redan börjat arbeta med, så att utbyggnaden
            kan komma i gång mycket snabbt.
          </note>
          <note>
            Utredning och kommunstöd för bredbandsanslutning presenteras
            redan i slutet av denna vecka av utredaren Peter Roslund.
          </note>
          <note>
            En proposition om elektroniska signaturer har presenterats. Det
            ökar säkerheten i transaktioner över nätet.
          </note>
          <note>
            Vi deltar också aktivt i arbetet med att ta fram en handlingsplan
            för en IT-strategi på Europanivå, dvs.
          </note>
          <note>
            e-Europe. Arbetet med e-Europe kommer att vara ett viktigt inslag
            under det svenska ordförandeskapet.
          </note>
          <note>
            Avslutningsvis konstaterar jag med glädje att det finns en bred
            uppslutning kring regeringens IT-
          </note>
          <note>
            politik. Visst finns det skilda uppfattningar om olika delar,
            men när det gäller målet att Sverige ska bli ett informationssamhälle
            för alla så är vi här i kammaren eniga.
          </note>
          <note type="speaker">
            Anf. 82 SVEN BERGSTRÖM (c) replik:
          </note>
          <note>
            Fru talman! Jag sade i mitt tidigare inlägg att facktidningar
            på området hade konstaterat att när
          </note>
          <note>
            Björn Rosengrens IT-proposition lades fram på riksdagens bord
            så var också visionen om den digitala allemansrätten död - det
            blir inte bredband åt alla.
          </note>
          <note>
            Det är mycket "utreda", det är mycket "skjuta på framtiden" och
            mycket "vänta och se" i propositionen, vilket också framgår av
            betänkandet.
          </note>
          <note>
            Jag skulle vilja fråga näringsministern: Vilket var egentligen
            det grundläggande skälet till att regeringen övergav förslaget
            från sin egen IT-kommission? Det var snarlikt den vision som vi
            i Centerpartiet fortfarande har kvar, nämligen att detta är någonting
            som ska nå ut till alla människor, och att det är ett samhälleligt
            ansvar.
          </note>
          <note>
            Näringsministern talade om elektriciteten en gång, och jag tycker
            att parallellerna är slående både när det gäller elektriciteten,
            vägnätet och järnvägsnätet. Det finns ett samhälleligt ansvar.
            Vilket var alltså det grundläggande skälet till att gå ifrån IT-
          </note>
          <note>
            kommissionens förslag? Det var bra, och många remissinstanser
            tyckte också att det var väldigt bra.
          </note>
          <note>
            Nästa fråga som jag vill ta upp med näringsministern är konkurrensfrågan.
            Ser inte näringsministern de stora riskerna för att man skapar
            lokala monopol när olika aktörer också ska bygga nätet, och inte
            bara leverera tjänsterna?
          </note>
          <note>
            Hur ser alltså näringsministern på risken för lokala monopol,
            som naturligtvis är till skada för konsumenterna och valfriheten
            i framtiden?
          </note>
          <note>
            Anf. 83 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Man väljer ju det som stöder en själv.
          </note>
          <note>
            Jag skulle lika väl kunna stå och argumentera för alla dem som
            har stött denna proposition. Jag kan ta fram både tidningar och
            inte minst folk från branschen som tycker att detta är mycket
            bra.
          </note>
          <note>
            När det gäller IT-kommissionen kan jag som ordförande i denna
            bara konstatera att det har varit ett oerhört brett stöd för propositionen.
            Jag vill också påstå att det är en väldig skillnad mellan att
            välja att använda en redan etablerad infrastruktur, dvs. Svenska
            Kraftnät, och hänga upp kablar och att välja att gräva ned dem
            i marken. Det ger samma effekt, men det blir en väldig skillnad
            i kostnader. Jag tycker att det är ganska smart - om jag använder
            det uttrycket -
          </note>
          <note>
            av regeringen att komma med detta förslag. Det fick också väldigt
            starkt stöd av IT-kommissionen.
          </note>
          <note>
            När det sedan gäller frågan om lokala monopol delar jag uppfattningen
            att vi ska vara oroliga för det.
          </note>
          <note>
            Därför har vi uppdragit åt PTS, Post- och telestyrelsen, att
            titta på detta och komma med förslag för att förhindra just lokala
            monopol.
          </note>
          <note type="speaker">
            Anf. 84 SVEN BERGSTRÖM (c) replik:
          </note>
          <note>
            Fru talman! Jag tackar för näringsministerns erkännande. Jag
            är också orolig för att lokala monopol kan uppstå. Oron är berättigad,
            som jag ser det. Det är ju människors och företags behov som vi
            ska försöka ta till vara.
          </note>
          <note>
            Näringsministern säger: Jamen, branschen tycker att det här är
            bra.
          </note>
          <note>
            Ja - det kan ju möjligtvis finnas någon hund begraven i detta.
            Det är klart att IT-branschen kommer att göra pengar på det här
            genom att den får nät och lokala monopol. Det kan branschen naturligtvis
            bejaka. Men hur ser det ut för människorna och för företagen som
            ska nyttja IT-samhället i framtiden?
          </note>
          <note>
            Vi kan se exempel från kabel-TV-området på hur man har fått lokala
            monopol. Där kan man lyfta ut program utan att man som användare
            av kabel-TV
          </note>
          <note>
            kan göra någon åt det, därför att det finns ett lokalt monopol.
          </note>
          <note>
            Om man fortsätter att skapa lokala infrastrukturmonopol så får
            det naturligtvis märkliga effekter. Det blir svårt för människor
            att få den service och den nivå på IT-standarden som man skulle
            vilja ha.
          </note>
          <note>
            Det är konstigt att näringsministern inte kan redovisa tyngre
            argument för varför han går ifrån sin egen
          </note>
          <note>
            IT-kommission och väljer detta märkliga att bygga stomnät, medan
            man överlåter det andra till aktörerna, med den risk för bristande
            konkurrens och monopolsituationer som det för med sig.
          </note>
          <note>
            Slutligen: Har näringsministern funderat över situationen i Stockholmsområdet
            och Stokabs situation här? Moderaterna har ju väldigt starkt drivit
            att detta ska säljas ut på den privata marknaden. Det är ett gott
            exempel i liten skala, om man säger så, på det som vi i Centerpartiet
            förordar - nämligen att samhället ska tillhandahålla ett högklassigt
            nät. Sedan är det operatörerna, aktörerna och entreprenörerna
            som ska agera och med sina tjänster vara med på nätet.
          </note>
          <note>
            Hur ser näringsministern på det? Tycker han kanske också att
            man ska sälja ut Stokab och låta marknaden ta hand om detta? Eller
            hur ser han på den frågan?
          </note>
          <note>
            Anf. 85 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! 0m man skulle gå på Centerns linje med dessa 60 eller
            80 miljarder och gräva ned fiber överallt så är det för det första
            en oerhörd kostnad.
          </note>
          <note>
            För det andra finns det inte en marknad som är intresserad av
            detta. Det finns inte enskilda individer som är intresserade av
            att fördela de här pengarna bort från någonting annat.
          </note>
          <note>
            För det tredje - och det är det allvarligaste i detta, och här
            finns en tankemiss - har vi frågan: Hur lång tid skulle detta
            ta? 10, 15 eller 20 år? Var någonstans skulle vi hamna då?
          </note>
          <note>
            Här drar vi ut ett stomnät som är till för att konkurrera med
            andra. Det drar vi faktiskt ut på några år.
          </note>
          <note>
            Det är en väldig skillnad.
          </note>
          <note>
            Det som vi vill uppnå är ökad konkurrens. Telia har haft rikssamtal
            och lokalsamtal. Vi har försökt att reglera taxor här, vi har
            försökt reglera dem via regeringen och vi har försökt reglera
            via Telia. Men när vi fick konkurrens och när andra aktörer kom
            in - då fick vi bort rikssamtalen. Nu har vi i stort sett lokalsamtal.
          </note>
          <note>
            På samma sätt tänker vi när det gäller denna proposition. Vi
            vill ha många aktörer, och alla dessa aktörer ska kunna agera.
            Därmed får vi större konkurrens.
          </note>
          <note>
            När det gäller frågan om lokala monopol har jag ju sagt att vi
            håller på att titta på den. Det är märkligt att då retoriskt säga:
            Det var ju bra att näringsministern tycker så också.
          </note>
          <note>
            Det här har jag seriöst tänkt över. I annat fall skulle jag inte
            lägga ut till PTS att titta på detta.
          </note>
          <note type="speaker">
            Anf. 86 EVA FLYBORG (fp) replik:
          </note>
          <note>
            Fru talman! Näringsministern var ute just under mitt anförande,
            så han vet inte vad jag har sagt. Det tar lite för lång tid att
            upprepa det hela, men det var bara bra saker - det kan jag garantera!
            Möjligtvis kan detta ursäktas om han var ute och tittade hur det
            går för Telias aktie, som ju är av ett visst intresse, men bara
            möjligtvis.
          </note>
          <note>
            Fru talman! Jag skulle ändå vilja ställa två frågor till näringsministern.
          </note>
          <note>
            Utfors, Tele 1 Europe och Telia går ju samman och gräver ned
            fiberkabel mellan Södertälje och Haparanda - ungefär 110 mil.
            Det ska vara klart till jul, har man sagt.
          </note>
          <note>
            Tycker näringsministern fortfarande att det är en angelägen statlig
            satsning att hänga kabel i stolparna ovanför den här privata satsningen?
          </note>
          <note>
            Fråga nr 2 rör en helt annan sak. Den gäller mobiltelefonernas
            strålning.
          </note>
          <note>
            Fru talman! Jag har ställt ett antal frågor skriftligen till
            näringsministern just om detta, men inte fått något speciellt
            svar annat än att det är upp till Telia självt. Men jag måste
            ändå ställa frågan.
          </note>
          <note>
            Vi nås av omfattande vetenskapliga rapporter som alla slår fast
            att det finns ett samband mellan strålning från mobiltelefoner
            och sjukdomar och eventuella negativa hälsoeffekter på människa
            och djur.
          </note>
          <note>
            Frågan är då: Varför vill inte regeringen agera i enlighet med
            försiktighetsprincipen, som man själv hänvisar till? Är det så
            farligt, näringsministern, om man t.ex. sätter en liten etikett
            på mobiltelefonerna, ungefär som i England, där man säger att
            man inte vet om det är farligt eller ofarligt, men att man gärna
            ska begränsa samtalstiden? Är det verkligen bra att bara gömma
            sig bakom att det är statliga Telias, ännu majoritetsägt, ansvar
            att hantera frågan om mobiltelefoner till barn eller inte? Är
            det bra att man marknadsför en mobiltelefon till t.ex. fem-, sex-
            eller sjuåringar? Innan de ens har fått sina riktiga tänder ska
            de ha en mobiltelefon som kan visa sig vara oerhört negativ för
            hälsan. Är det en bra väg att gå, Rosengren?
          </note>
          <note>
            Anf. 87 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Jag har hört Eva Flyborg många gånger. Därför har
            jag inte missat vad Eva Flyborg har sagt. Jag tror inte att jag
            har gjort det någon gång.
          </note>
          <note>
            Jag tycker att den retoriska argumentationen om att här ska ett
            nytt statlig bolag till och här ska skattepengar till är lite
            ohederlig. Eva Flyborg vet likaväl som jag att det inte ska till
            några skattepengar för att bygga ut stomnätet. Detta bolag, Svenska
            Kraftnät, som är ett väldigt väl försörjt finansiellt bolag, ska
            ta pengar ur egen balansräkning för att investera och lägga ut
            de här kablarna. Det ska ske på kommersiell grund, dvs. det ska
            konkurrera med andra.
          </note>
          <note>
            Det är utomordentligt bra att vi faktiskt lägger ut ett stomnät
            till, även om Utfors lägger kablar och om
          </note>
          <note>
            Telia, Vattenfall, SJ och många andra har kablar.
          </note>
          <note>
            Detta kommer att bli ett stomnät som går över alla kommuner.
            Då får vi konkurrens, precis som vi har fått mot Telia. Därmed
            får vi ned priserna. Det är utomordentligt bra. Jag trodde t.o.m.
            att det var en mycket liberal tanke, så var det i alla fall förr
            när jag avlyssnade Folkpartiets ställningstaganden.
          </note>
          <note type="speaker">
            Anf. 88 EVA FLYBORG (fp) replik:
          </note>
          <note>
            Fru talman! Svenska Kraftnät är ett statligt bolag.
          </note>
          <note>
            Det är en statlig satsning. Vi behöver kanske inte säga så mycket
            mer om det.
          </note>
          <note>
            Frågan är väl egentligen om inte regeringen ångrar sig lite grann.
            Detta är ju som att kasta in jästen efter degen. Här gräver man
            redan för privata pengar.
          </note>
          <note>
            Det är privata initiativ av privata företag. Varför ska man då
            hänga upp skattebetalarnas pengar i stolpar när det redan finns
            privata initiativ på det här området, Rosengren?
          </note>
          <note>
            Den andra frågan var egentligen ännu viktigare.
          </note>
          <note>
            Varför vill inte regeringen handla enligt en försiktighetsprincip,
            speciellt när det gäller barn och strålning? Man vet inte om det
            är farligt eller inte. Jag vet det inte och Björn Rosengren vet
            det inte - ingen vet.
          </note>
          <note>
            Men en mängd fakta som når oss tyder på att det kan finnas ett
            samband. Många forskare slår fast detta samband. Det finns svenska
            forskare, t.ex. i Lund, som har slagit fast samband mellan mobiltelefonstrålning
            och Alzheimers. Vad är det för fel med att ha en försiktighetsprincip,
            Rosengren? Varför ska människor inte också få lov att välja mobiltelefon
            efter hur mycket de strålar? Varför kan man inte gå konsumenterna
            till mötes och införa ett krav på att man ska redovisa SAR-värdena,
            dvs. hur mycket de här mobiltelefonerna strålar? Varför ska man
            inte låta människor själva välja om man vill prioritera detta
            eller inte?
          </note>
          <note>
            Fru talman! Jag får inget bra svar. Jag hoppas att jag kan få
            ett bättre nu.
          </note>
          <note>
            Anf. 89 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Låt mig än en gång säga att detta är ett bolag som
            tar pengar ur sin egen balansräkning, om Eva Flyborg vet vad det
            är. Man tar dessa pengar, gör en investering och konkurrerar på
            en marknad.
          </note>
          <note>
            Det är väl mångfald? Det är väl bra att flera lägger ut fibrer
            så att vi får en konkurrens? Hela detta resonemang om att man
            inte ska göra detta och att man ångrar sig skulle ju kunna innebära
            att Telia fick ta hand om allt, och så får de monopol. Ingen annan
            får komma in. Vad har Utfors där att göra? Varför ska
          </note>
          <note>
            Utfors bygga upp till Haparanda? Jag vill ha ett svar på det.
            Varför? Varför ska de göra det när Telia redan har gjort det till
            Haparanda? De har en oerhörd kapacitet. Varför ska då Utfors göra
            det också? Detta är ett konstigt resonemang.
          </note>
          <note>
            Jag och regeringen vill öka konkurrensen. Folkpartiet vill ha
            monopol. Det är bara att konstatera detta.
          </note>
          <note>
            Jag delar uppfattningen att den andra frågan är mycket viktigare.
            Den fråga jag talade om tidigare handlar inte om monopol, statliga
            pengar och skattepengar. Den handlar om att öka konkurrensen.
          </note>
          <note>
            Jag delar Eva Flyborgs oro. Jag tycker att det nu är dags att
            ta tag i denna fråga. Jag ska be att få återkomma till den. Jag
            ska ta upp den med min regeringskollega Mona Sahlin. Den ligger
            inom hennes ansvarsområde. Sedan får vi återkomma till denna fråga.
            Den är viktig. Vi ska känna oro för det. Regeringen och kammaren
            ska självfallet fatta de beslut som är nödvändiga för att dämpa
            denna oro och för att hantera den bättre. Jag delar den uppfattningen.
          </note>
          <note>
            Men kom inte en gång till och tala om skattepengar när det gäller
            stomnätet. Det är ohederligt. Jag brukar säga att man ibland får
            stå ut med intellektuell ohederlighet, men jag har svårt att förstå
            en generell ohederlighet.
          </note>
          <note type="speaker">
            Anf. 90 JOHNNY GYLLING (kd) replik:
          </note>
          <note>
            Fru talman! Jag försökte kasta några handskar till näringsministern
            i mitt anförande, men det var endast en som han plockade upp.
            Det var det här europeiska programmet, e-Europe, som han nämnde
            lite grann i förbifarten. På vår begäran har utskottet tagit upp
            detta i ett eget kapitel i betänkandet, översatt det till svenska
            och förklarat vad det går ut på.
          </note>
          <note>
            Jag tycker att det är ett väldigt bra program. Det borde Sverige
            verkligen jobba för. Ett av de tre huvudmålen lyder så här: "Ett
            'digitalt kompetent' Europa skall skapas. Detta måste understödjas
            av en företagskultur med beredskap att finansiera och utveckla
            nya idéer."
          </note>
          <note>
            I den engelska texten talas det om entreprenörskap, och det har
            jag använt mycket i mitt anförande i dag. Men ministern har inte
            gett något svar på någon av de punkter som jag frågade om när
            det gällde vårt skattesystem. Här säger EU-kommissionen att vi
            måste ha en företagskultur som är beredd att finansiera och utveckla
            nya idéer. Vad avser regeringen göra med optionsbeskattningen,
            förmögenhetsskatten, värnskatten och dubbelbeskattningen av aktier?
            Jag har ställt dessa frågor till Monica Green tidigare utan att
            få några svar. Jag ställer dem också till näringsministern. Detta
            är viktiga frågor som kan föra IT-
          </note>
          <note>
            utvecklingen framåt.
          </note>
          <note>
            Anf. 91 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! E-Europe ligger väl i linje med svensk IT-politik.
            Vi arbetar aktivt med detta, och det kommer att fattas beslut
            i Feira den 19 och 20 juni.
          </note>
          <note>
            Jag menar att Sverige generellt bör ställa sig positivt till
            de olika frågor som har kommit upp.
          </note>
          <note>
            Jag vill också säga att regeringen deltar i detta arbete i det
            ministerråd som finns. Därmed tror jag att
          </note>
          <note>
            Johnny Gylling kan känna sig lugn för att vi deltar i detta.
          </note>
          <note>
            Vi menar att det är vissa områden som bör lyftas fram. Det är
            t.ex. jämställdhet, frågor om mångfald och frågor som handlar
            om arbetslösa, och då inte minst de som är långtidsarbetslösa.
            Dessutom handlar det om livslångt lärande, kompetens och IT-
          </note>
          <note>
            infrastruktur av regionalpolitiska och näringspolitiska skäl.
          </note>
          <note>
            Jag kan väl avslöja här att vi planerar att, nästa år när vi
            är ordförandeland, ha en konferens som just tar upp IT och sysselsättning.
            Det gör vi gemensamt med
          </note>
          <note>
            IT-kommissionen och det ministerråd som hanterar denna fråga.
            Där känner jag alltså ingen oro.
          </note>
          <note>
            När det sedan gäller frågan om entreprenörskap vill jag säga
            att om man tittar på andra bedömare är det få länder som har sådan
            stark position i denna fråga som just Sverige. Det är få länder
            som kan visa ett sådant entreprenörskap just inom IT-området som
          </note>
          <note>
            Sverige. Men här i kammaren verkar somliga inte följa den information
            vi får till oss.
          </note>
          <note>
            Det innebär inte att man inte kan göra mer för att stärka detta.
            Det får vi alltid vara öppna för. Om det ska vara på skatteområdet
            eller på andra områden, är en debatt och en diskussion som får
            fortsätta.
          </note>
          <note type="speaker">
            Anf. 92 JOHNNY GYLLING (kd) replik:
          </note>
          <note>
            Fru talman! Jag följer den debatten så noga jag kan. I Sverige
            har vi en väldigt hög penetration när det gäller användandet av
            pc, Internet och mobiltelefoner. Men jag tror inte att det är
            som ministern säger att vi ligger bland de främsta länderna i
            världen när det gäller entreprenörskapet. Det finns alltför många
            röster bland småföretagare som säger helt annorlunda. Det är de
            frågorna jag har försökt att lyfta fram här.
          </note>
          <note>
            Fru talman! Tiden medger bara en fråga till. Jag skulle vilja
            ta upp det vi har pratat om, nämligen klyftor i samhället. IT-utvecklingen
            kan skapa ännu djupare klyftor. Vi måste därför motarbeta detta.
            En sådan åtgärd är utbildning. Det har ministern själv varit inne
            på.
          </note>
          <note>
            Jag vill då fråga om åtgärder för de människor som i dag inte
            har någon möjlighet att själva skaffa sig tekniken. Det är ungdomar
            vars föräldrar kanske är arbetslösa och inte har råd att satsa
            på en pc, pensionärer som inte kan göra några hem-pc-köp osv.
          </note>
          <note>
            Vi har lagt fram ett förslag om att man ska titta på ett skatteavdrag
            som i USA. Där kan alla få ett avdrag för den här typen av köp
            inklusive utbildning. Men inte ens en utredning av det här vill
            utskottet gå med på. Hur ser ministern på det?
          </note>
          <note>
            Anf. 93 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Får jag börja med att säga att man inte med svepande
            ord bara kan säga att entreprenörskapet är dåligt i Sverige, att
            entreprenörskapet skulle vara iögonfallande dåligt i IT-branschen.
            Det är faktiskt tvärtom. Vi har en oerhörd kraft i entreprenörskapet
            när det gäller IT-området. Det är därför Sverige växer. Det är
            därför vi har den tillväxt vi har. Det är så att säga just entreprenörskapet
            inom IT-området som är grunden för den nya ekonomin, så där tycker
            jag att vi ska vara nöjda.
          </note>
          <note>
            När det sedan gäller frågan om skatt och skattens stimulans för
            tillväxt inom detta område och andra områden vill jag inte lägga
            ut någon text om det. Jag vill bara konstatera att de åtgärder
            som regeringen och denna kammare har vidtagit har visat sig vara
            utomordentligt bra för utvecklingen. Jag vill bara säga det generellt.
          </note>
          <note>
            Sedan är det möjligt att andra skatteåtgärder skulle göra att
            det blir än bättre. Då får man väl längre fram kanske pröva det.
            Detta är nu inte ett ställningstagande som innebär att jag säger
            ja till det eller det förslaget. Men hittills har det ju faktiskt
            gått väl för Sverige inom detta område. Detta lilla land är ett
            av de länder som bäst har klarat denna utveckling. Låt oss glädjas
            över det, och låt oss gå vidare. Det har ju den här diskussionen
            väl visat att vi behöver.
          </note>
          <note type="speaker">
            Anf. 94 PER-RICHARD MOLÉN (m) replik:
          </note>
          <note>
            Fru talman! Det var mycket av vånda och dröjsmål som föregick
            IT-propositionen. Men när den sedan äntligen kom var det mycket
            som ändå förenar partierna i riksdagen. Vi är eniga, precis som
            Björn
          </note>
          <note>
            Rosengren sade, om målet att göra Sverige till ett informationssamhälle
            för alla.
          </note>
          <note>
            Det jag saknade lite grann i Björn Rosengrens anförande var lite
            mer detaljerade kommentarer kring
          </note>
          <note>
            Telias accessnät som ändå har avgörande inflytande när det gäller
            att försöka få en ökad bredbandskapacitet och få ut många av de
            tjänster som nu poppar upp i Sverige.
          </note>
          <note>
            En annan sak man saknar, där socialdemokratin tydligen står ganska
            tomhänt, är behovet av förändringar när det gäller inkomstskatter,
            kapitalskatter och de problem många IT-företag har när det gäller
            optionsprogrammen.
          </note>
          <note>
            Låt mig följa upp lite grann det som Flyborg tog upp om Svenska
            kraftnät. Det må så vara att man tar de 2 ½ miljarderna ur balansräkningen.
            Men den förmögenhetsmassan har ju samlats ihop av alla oss elkonsumenter.
            Om man nu går in i konkurrens och driver det här kommersiellt
            finns det ju en uppenbar risk för att Svenska kraftnät, liksom
            många andra under historiens gång, misslyckas med sina kommersiella
            ambitioner. Är det i så fall, Björn Rosengren, regeringens mening
            att vi som elkonsumentkollektiv ska vara med och täcka in de förluster
            som Svenska kraftnät kan drabbas av - det kan man inte utesluta
            -
          </note>
          <note>
            just genom att ge sig in i konkurrensen? Är det vi som elkonsumenter
            som ska få se det på våra elräkningar framöver?
          </note>
          <note>
            Anf. 95 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Får jag börja med att ta upp trafikutskottets betänkande,
            s. 31. Där står det tydligt längst ned om accessnätet. Där sägs
            också att Telia har förklarat att bolaget avser att öppna sitt
            accessnät frivilligt.
          </note>
          <note>
            Som alla här i kammaren som har varit med i den här frågan vet
            är det olyckligtvis så att det finns grundlagshinder. Men det
            innebär inte att regeringen inte driver denna fråga lika hårt.
            Vi menar att vi måste öppna detta accessnät. Det tycker också
            Telia.
          </note>
          <note>
            Det står också i prospektet, när vi nu har gått ut på aktiemarknaden,
            att detta är vad man vill. Jag förutsätter också att vi kommer
            att lyckas med detta. Men det kan finnas vissa grundlagshinder.
            Det är ni i kammaren som har gjort det. Jag var inte med då, om
            jag nu får skylla ifrån mig. En del av er har absolut varit med
            om detta.
          </note>
          <note>
            Därav följer att vi nu får titta på det, och vi får försöka hoppa
            över detta hinder. Men det måste ändå ske i ordnade former. Vi
            kan inte hoppa över något som är grundlagsfäst, utan det måste
            ske på det sätt som sägs i vår konstitution om hur vi ska gå till
            väga.
          </note>
          <note>
            Så till Svenska kraftnät. Telia är ett bolag som har varit ute
            på den svenska marknaden och den utländska marknaden. Telia har
            investerat, kan man säga, statliga pengar. Bolaget har investerat
            från egen balansräkning. Och det har gått ganska bra. För nio
            år sedan föreslog ni borgerliga att vi skulle sälja ut för
          </note>
          <note>
            40 miljarder. I dag har vi fått nästan dubbelt så mycket när
            vi säljer ut 30 %. Det är inte dåligt.
          </note>
          <note>
            Jag känner mig inte speciellt orolig för att Svenska kraftnät
            kommer att misslyckas. Tvärtom, man kommer att lyckas. Kanske
            kommer den stora diskussionen om några år - jag är helt övertygad
            om det -
          </note>
          <note>
            när ni säger: Nu är det dags att privatisera Svenska kraftnät.
          </note>
          <note type="speaker">
            Anf. 96 PER-RICHARD MOLÉN (m) replik:
          </note>
          <note>
            Fru talman! När det gäller jämförelsen mellan Telia och Svenska
            kraftnät är det ju två helt skilda företag. Telia är i dag en
            privat juridisk person som kan agera på ett helt annat sätt än
            Svenska kraftnät, som ändå har monopol på att distribuera högspänd
            elström runt om till flera av de elbolag som sedan ska förse oss
            med el.
          </note>
          <note>
            Det är ganska artfrämmande att bedriva den typ av verksamhet
            som Svenska kraftnät nu ger sig in på.
          </note>
          <note>
            Jag är helt övertygad om att Björn Rosengren är fullt medveten
            om att de här riskerna på något sätt kan infrias. I så fall är
            det till skada. Men må den saken lösa sig när den i så fall dyker
            upp. Men det är så vi moderater inte vill ha det. Vi vill att
            elkonsumenterna ska betala för sitt. Marknaden kan lösa det här
            med bredband på sitt sätt.
          </note>
          <note>
            Det är väl ingenting, fru talman, som hindrar Telia att öppna
            sina accessnät för andra. Men det är en sak
          </note>
          <note>
            - och det är en viss skillnad - att man med läpparnas bekännelse
            säger att man öppnar accessnäten när verkligheten är en annan.
          </note>
          <note>
            Då tycker jag i ärlighetens namn att man som 100-
          </note>
          <note>
            procentig ägare av Telia borde ha passat på och sett till att
            denna läpparnas bekännelse på något sätt också skulle ha kunnat
            bli verklighet. I dag tror jag att vi har missat den möjligheten.
            Nu kan regeringen nämligen inte, även om man har kvar 70 % av
            aktierna, tvinga fram en förändring av accessnätet. Då kommer
            alla de här problemen med grundlagsförändringar som Telia i sig
            som juridisk person inte har behövt beakta i särskilt hög grad.
          </note>
          <note>
            Anf. 97 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Fru talman! Poängen med Svenska Kraftnät är att man äger en infrastruktur.
            Det är ett statligt bolag.
          </note>
          <note>
            Denna infrastruktur finns redan där. Då är det väl rimligt att
            man använder den. Man hänger en elkabel vid elkablarna. Det är
            väl ganska genialt. Varför ska vi inte använda en infrastruktur
            som vi tidigare har investerat i?
          </note>
          <note>
            Frågan om hur man sedan ska klara ut fördelningen mellan det
            som är el och det som är fiberkablar är enkel. Man gör ett eget
            bolag som får hantera detta, så att man verkligen kan se att det
            ena inte belastar det andra. Men poängen är att man har en infrastruktur
            och så använder man den.
          </note>
          <note>
            Det må vara att Telia var ett statligt bolag före kl. 12 i dag
            - och nu är ett bolag på börsen. Men ingen statlig ägare - inte
            heller jag som är ansvarig för statligt ägande - kan gå in och
            intervenera i ett bolag och säga att man ska göra si eller så.
            Det är lagstiftarens sak att med lagstiftning och andra regler
            se till att Telia och andra får arbeta på lika villkor.
          </note>
          <note>
            Skulle vi gå in i ett privat bolag och säga att man utnyttjar
            lagstiftningen lite väl hårt? Det skulle ni moderater inte gilla.
            Det gör inte jag heller.
          </note>
          <note>
            Bolagen måste jobba med de regler och den lagstiftning vi har.
            Är det fel på det får vi ändra på lagstiftningen och reglerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            10 § Forskning för framtiden - en ny organisation för forskningsfinansiering
          </note>
          <note>
            Föredrogs utbildningsutskottets betänkande 1999/2000:UbU17
          </note>
          <note>
            Forskning för framtiden - en ny organisation för forskningsfinansiering
            (prop. 1999/2000:81).
          </note>
          <note type="speaker">
            Anf. 98 PER BILL (m):
          </note>
          <note>
            Fru talman! Låt mig inledningsvis yrka bifall till reservation
            1 under mom. 1, dvs. det gemensamma borgerliga avslaget på propositionen.
          </note>
          <note>
            För inte så länge sedan fick vi i betänkandet
          </note>
          <note>
            Forskning 2000 en bred och spännande översyn av den svenska forskningspolitiken,
            fylld av information och med ansats att belysa nuläget och ge
            förslag på en lång rad frågor kring den svenska forskningspolitiken.
          </note>
          <note>
            Här fanns allt från medelstilldelning, forskarutbildning, samverkan
            mellan universitet och högskolor och övriga samhället, organisationsfrågor,
            kunskapsstrategier, forskningsstrategier m.m.
          </note>
          <note>
            Regeringen har nu valt att plocka ut en liten del, en ny organisation
            för forskningsfinansiering. Det är ganska ovanligt, åtminstone
            om man har sina rötter i företagsvärlden, att man börjar med organisationen
            och sedan fyller på med innehåll. Hade det inte varit bättre att
            börja med syfte, mål, medel, kunskapsstrategier och forskningsstrategier,
            och därefter gjort organisationsschemat?
          </note>
          <note>
            Det hade också varit spännande och rimligt, tycker jag, att ta
            med en ordentlig omvärldsanalys. Vad innebär globaliseringen?
            Vad innebär klusterbildningen? Vad innebär IT-utvecklingen? Vad
            innebär det livslånga lärandet? Tyvärr saknas också alla sådana
            resonemang.
          </note>
          <note>
            Tyvärr har regeringen - som vanligt, hade jag sånär sagt - valt
            att luta sig mot sina bästisar, nämligen samarbetspartnerna kommunisternas
            parti och Miljöpartiet. Några ansatser att försöka få en bred
            enighet har inte gjorts den här gången heller.
          </note>
          <note>
            Inte ens en liten koppling till något så näraliggande som fakultetsanslagen
            och deras viktiga roll i forskningsfinansieringen har gjorts i
            den här propositionen. I stället presenterar regeringen en fritt
            svävande organisationsskiss med fyra nya myndigheter för forskningsfinansiering.
            Det är ett vetenskapsråd, ett forskningsråd för sociala frågor
            och arbetsliv, ett forskningsråd för miljö, lantbruk och samhällsplanering
            samt en myndighet för finansiering av forskning och utvecklingsarbete.
          </note>
          <note>
            Vetenskapsrådet ska vara ytterst ansvarig för all forskning.
            När man dessutom samtidigt fryser fakultetsanslagen blir följden
            en ganska tydlig centralisering: Minskat inflytande för högskolor
            och universitet, ökat inflytande för Thomas Östros och hans vetenskapsråd.
          </note>
          <note>
            Vi moderater har avslagit propositionen, men vi har också passat
            på att skissa på ett eget organisationsförslag som vi har kopplat
            till ett program för en kunskapsmiljö i världsklass. Vi avstyrker
            regeringens förslag att inrätta ett övergripande vetenskapsråd.
            Vi är nämligen mycket oroade för att ett sådant centralt överråd
            ska bli offer för godtycke, politiska påtryckningar och kortsiktighet.
          </note>
          <note>
            Vi föreslår i stället för vetenskapsrådet att tre självständiga
            myndigheter inrättas inom det grundvetenskapliga området: en svensk
            motsvarighet till
          </note>
          <note>
            National Institute of Health, ett vetenskapsråd för naturvetenskap
            och teknik och ett vetenskapsråd för humaniora och samhällsvetenskap.
          </note>
          <note>
            Ett svenskt National Institute of Health gör det möjligt att
            kraftsamla och ta till vara den enorma potential som finns inom
            medicin, bioteknik, hälsa och sjukvård, beteendevetenskap, social
            omsorg och arbetsmiljö, gärna kopplat till informationsteknik.
          </note>
          <note>
            Institutet skulle bli en stark och självständig forskningsfinansiär
            med ansvar för hela det samlade hälsovetenskapliga spektret. Det
            skulle ha möjligheter att etablera särskilda institutioner för
            avancerad forskning, och den nya organisationen bör anslås substantiella
            resurser.
          </note>
          <note>
            Vi föreslår också att den naturvetenskapliga tekniska grundforskningen
            får ökade resurser. Vi vill stärka detta grundforskningsområde
            genom ett nytt vetenskapsråd för såväl naturvetenskap som teknik.
          </note>
          <note>
            Till detta forskningsråd vill vi föra de resurser som i dag hanteras
            av Naturvetenskapliga forskningsrådet,
          </note>
          <note>
            Teknikvetenskapliga forskningsrådet, delar av Naturvårdsverkets
            miljöforskning och delar av Forskningsrådsnämnden.
          </note>
          <note>
            Vi är också övertygade om att forskningen inom humaniora och
            samhällsvetenskap ökar i betydelse.
          </note>
          <note>
            Forskningen inom dessa områden behöver stärkas och inte brandskattas,
            som har skett på sistone.
          </note>
          <note>
            Vi föreslår att det inrättas ett nytt vetenskapsråd för humaniora
            och samhällsvetenskap. Till detta forskningsråd vill vi föra de
            resurser som i dag hanteras av Humanistisk-samhällsvetenskapliga
            forskningsrådet och delar av Forskningsrådsnämnden.
          </note>
          <note>
            Därutöver föreslår vi inrättande av ett nytt forskningsråd för
            jordbruk, skogsbruk, trä- och livsmedelsforskning. Detta skulle
            ge förstärkta forskningsresurser för några av landets mest grundläggande
            basnäringar. Rådet ska kunna finansiera såväl grundläggande som
            mer tillämpad forskning.
          </note>
          <note>
            Den mer tillämpade forskningen vill vi föra över till en ny myndighet
            för teknisk och industrirelaterad forskning. Denna myndighet bör
            verka i nära samverkan med de tekniska högskolorna och företagen.
          </note>
          <note>
            Myndigheten bör i första hand svara för forskningsfinanseringen
            som i dag framför allt ligger på NUTEK, på Byggforskningsrådet
            och Kommunikationsforskningsberedningen.
          </note>
          <note>
            Det bör också prövas om inte väsentliga fördelar kunde vinnas
            genom att i myndighetens uppgifter också inkludera ansvaret för
            statens finansiering av verksamheten inom Industriforskningsinstituten.
            Stöd till områden inom bl.a. IT- och materialvetenskap bör ägnas
            stor uppmärksamhet.
          </note>
          <note>
            Fru talman! För oss moderater är inte en ny forskningsfinansieringsorganisation
            den viktigaste och mest akuta åtgärden när det gäller att trygga
            vår forskning och se till att den håller världsklass. Långt viktigare
            är att värna den akademiska friheten, att uppmuntra institutionell
            konkurrens och mångfald samt garantera att tillräckliga ekonomiska
            medel tillskjuts forskningen.
          </note>
          <note>
            Vi ser i propositionens formuleringar en uppenbar fara att vetenskapsrådet
            blir en typ av förlängd arm, kanske t.o.m. en regeringens utredningsjänst.
            I stället borde det vara så att vi hade många starka, självständiga
            ekonomiska garanter för en fri, månfasetterad, nyfikenhetsbaserad
            forskning. Men tyvärr är vi ganska långt därifrån.
          </note>
          <note>
            Jag har tre frågor till utbildningsministern.
          </note>
          <note>
            Den första frågan är: Varför väljer ni att börja med organisationen
            och sedan - förhoppningsvis senare i höst, eller när det blir
            - komma med syfte, mål, kunskapsstrategier osv? Varför denna omvända
            ordning?
          </note>
          <note>
            Den andra frågan, som jag har ställt flera gånger tidigare, är:
            Varför söker ni aldrig ett samarbete och ett brett parlamentariskt
            stöd när det gäller utbildning och forskning? Det är frågor där
            jag tycker att man borde ha så stor enighet som möjligt. Många
            av frågorna är mycket långsiktiga. Att byta betygssystem i skolan
            vart fjärde år eller att lägga om stora forskningsstrategier är
            något som hela landet skulle förlora på.
          </note>
          <note>
            Den tredje frågan är: Varför samarbetar ministern så gärna med
            kommunisternas parti? Det är lite extra konstigt. Det är väl knappast
            här, bland opportunister och äkta kommunister, som framtidens
            forskningsstrategier finns.
          </note>
          <note type="speaker">
            Anf. 99 YVONNE ANDERSSON (kd):
          </note>
          <note>
            Fru talman! I dag diskuterar vi en organisation som enligt regeringen
            ska vara den mest lämpliga för finansieringen av forskningen i
            landet. En rimlig fråga att ställa är: Vad innebär den egentligen?
          </note>
          <note>
            Det första klarläggandet som krävs rör regeringens sätt att handskas
            med forskningsfrågorna i sin helhet. Ministern har valt att separera
            olika delar från varandra, vilket tillfälligt kan vara nödvändigt
            för att bringa ordning och reda. Men helheten förloras, och gränsen
            har nu passerats beträffande lämpligheten att dela upp. I stället
            borde åtminstone utförarorganisationerna - dvs. lärosätena, forskare,
            forskningsinstitutioner och andra som beforskar - inkluderas i
            ett förslag som gäller organiseringen av själva finansieringen.
          </note>
          <note>
            Att separera på detta sätt mörklägger de verkligt svåra frågorna,
            och risken finns att vi får en idealiserad fyrkantsmodell. Dessutom
            väljer regeringen bort att över huvud taget beröra finansieringen
            av den fakultetsinriktade forskningen. Att inte mer forskningsmedel
            ska gå direkt till fakulteterna har jag fått sluta mig till av
            ministerns olika uttalanden i andra sammanhang.
          </note>
          <note>
            I propositionen har man således valt att hantera ett innehåll
            som är en del av helheten utan att berätta varför man brutit loss
            just detta innehåll och inte något annat. Ministern har heller
            inte angivit vilken relation han anser att beställaren, dvs. han
            själv med sitt forskningsråd, och utföraren, dvs. lärosätena eller
            instituten, ska ha med varandra. Vem ska vara beroende av vem,
            herr utbildningsminister? Var kommer relationen mellan beställare
            och utförare att regleras och utvärderas? Borde inte detta varit
            föremål för breda politiska ställningstaganden?
          </note>
          <note>
            Samhället ska finansiera en bred nyttoinriktad forskning liksom
            en bred nyfikenhetsinriktad forskning som har en utgångspunkt
            i de behov som finns i samhället eller i ämnesdisciplinen som
            sådan. Det vi har att diskutera i dag är om regeringens förslag
            till organisering av finansieringen verkligen är den effektivaste
            och bästa. Jag menar att den föreslagna organisationen är en teoretisk
            konstruktion tillskapad i det slutna rummet. Svaret kan bli ja
            på en sådan.
          </note>
          <note>
            Men ser man till verkligheten är den orealistisk.
          </note>
          <note>
            Organisationen fyller inte de behov som finns och gynnar varken
            god expansion av kunskapsutvecklingen, tvärvetenskaplig forskning
            eller högre kvalitet på bredd och djup inom ämnesdisciplinär forskning.
          </note>
          <note>
            Risken är att den mångfald som trots sträng statlig styrning
            utvecklats inte överlever, och likriktning kan bli en allvarlig
            konsekvens i stället för att mångfalden stimuleras.
          </note>
          <note>
            Fru talman! Jag ska här söka visa på några svaga punkter i organisationsmodellen.
            Jag ska samtidigt ange lite grann av tendenser till utveckling
            mot en modell som bättre ska kunna nå sina syften.
          </note>
          <note>
            För det första: Den givna modellen är starkt centraliserad. Makten
            kommer att koncentreras till några få. Vetenskapsrådet, som leds
            av Östros själv, består av några ledamöter. Det är deras intresse,
            framför allt för den forskning som de värnar om, som blir avgörande
            för hur bra det kommer att gå.
          </note>
          <note>
            För det andra: De få som blir bärare av makten är ämnesföreträdare,
            som med största sannolikhet kommer att lyfta fram sina ämnen.
            Den tvärvetenskapliga behovsorienterade forskningen kommer att
            hamna i skymundan oavsett om ministerns ambitioner är att man
            ska bevaka den.
          </note>
          <note>
            Jag vill hävda att även vetenskapliga företrädare är människor.
            De som kämpar för sitt egna ämne, med en passionerad kärlek till
            det, kan inte samtidigt kämpa för tvärvetenskap och till varje
            pris arbeta för den. Den som tror på en sådan lösning är inte
            verklighetsförankrad.
          </note>
          <note>
            Efter många års kontakt med forskarsamhället vågar jag påstå
            att egenintressena är starka, och jag tror att de måste vara det
            i en kunskapsproducerande organisation. Problemet är om man, som
            i organisationsförslaget, inte tar vara på den kraften och låter
            den verka på den lägsta effektiva nivån.
          </note>
          <note>
            För det tredje: Alla utökade ekonomiska resurser ska passera
            vetenskapsrådet, och de ska sökas i konkurrens med olika projekt
            och program. De lärosäten som har relativt nyetablerad forskning
            har sannolikt inte byggt upp den forskningsbas som gör det möjligt
            för dem att konkurrera med lärosäten som under en lång rad av
            år kunnat lägga grunden för ett forskningsprogram. Därmed finns
            det risk att de mindre forskningsinstitutionerna får allt mindre,
            och för dem som redan har kommer mer vara givet. Också inom forskningen
            finns trender. Den nyfikenhetsbaserade forskningen med nya kreativa
            idéer kan få mindre chans att konkurrera.
          </note>
          <note>
            Fru talman! Jag har givit exempel på tre svaga punkter, och fler
            finns. Tillsammans innebär de att kristdemokraterna yrkar avslag
            på regeringens förslag till ny organisation för forskningsfinansiering.
          </note>
          <note>
            Vi vill som svar på dessa svagheter föreslå en modell som innebär
            att tvärvetenskaplig forskning balanseras med ämnesdisciplinär,
            att konkurrensen får utrymme, och detta tillsammans med en trygg
            basfinansiering och en decentralisering av makten i stället för
            centralisering.
          </note>
          <note>
            Varje lärosäte ska ha tillräcklig basfinansiering för att upprätthålla
            den kritiska massan för det vetenskapsområde som man har fått
            ansvar för. Forskningsråd som ombesörjer den behovsinriktade forskningen
            med koppling till respektive departement garanterar tvärvetenskapen.
            På detta sätt vill vi säkra såväl den nyttoinriktade forskningens
            som nyfikenhetsforskningens välstånd. Problem som ska beforskas
            i det nyttoinriktade ska ha en värdeförankring i det kulturarv
            vi är bärare av.
          </note>
          <note>
            Fru talman! Obalansen i medelstilldelningen mellan å ena sidan
            humaniora och samhällsvetenskap och å andra sidan naturvetenskap
            och teknik har vi påtalat vid flera tillfällen. Det finns anledning
            att återigen när det gäller organisationsmodellen uttryckta den
            rädsla vi känner för att den kommer att konserveras.
          </note>
          <note>
            De långsiktiga konsekvenserna av regeringens ensidiga satsningar
            är svåra att överblicka. Jag ser det som synnerligen angeläget
            att regeringen anlägger ett helhetsperspektiv på forskningen och
            i det anger den värdegrund som ska ligga till grund för de problemställningar
            forskningen arbetar med. Vi måste få en tydlig strategi där vi
            är överens för att nå långsiktighet. I det arbetet ska de som
            främst berörs involveras.
          </note>
          <note>
            Detta innebär att makten kommer till utförarna.
          </note>
          <note>
            Jag läste i Fokus i dag - som Rådet för arbetslivsforskning ger
            ut - om en man som talar om bättre kvalitet i forskningen om forskarna
            får bestämma.
          </note>
          <note>
            Det är fina bilder. Jag delar uppfattningen att om forskarna
            får bestämma blir det resultat i forskningen.
          </note>
          <note>
            Jag är rädd för att i den organisationsmodell som nu ligger för
            handen kommer inte besluten att fattas på den lägsta nivån, dvs.
            att forskarna på lärosätena får konkurrera. I stället flyttas
            konkurrensen upp till en nivå där de allra bästa får konkurrera
            mot vetenskapsrådet. Här är jag orolig för att många av dem som
            skulle kunna ta sig fram inte har de basresurser som kan ligga
            till grund för en bra forskning.
          </note>
          <note>
            Det kommer att bli svårt med tvärvetenskapliga projekt. Jag har
            många gånger gett ett exempel med en tvärvetenskaplig satsning
            där det inte finns något liknande - inte ens i Europa - nämligen
            Centrum för handikappvetenskap. Området är tvärvetenskapligt både
            när det gäller ämnen och lärosäten. Vad kommer att hända? Antingen
            måste det finnas medel på lärosätena, och de medlen ska nu inte
            komma fram, eller så måste staten garantera medlen, och då måste
            ansökan ske i konkurrens. Vi kommer att riskera att många tvärvetenskapliga
            satsningar, som nu börjar att blomstra, som tillhör framtiden
            i ett kunskapssamhälle, kommer att ligga risigt till för att få
            medel.
          </note>
          <note>
            Fru talman! Varför ska lärosätena avlöva sin makt? Centraliseringen
            innebär det. Har de missbrukat sin makt? Har de inte använt pengarna
            korrekt, eller tror politikerna att de bättre kan styra nyfikenhetsforskningen
            än forskarna själva? Det går inte att prognostisera fram samhällets
            styrning. Vi kan anlägga en inriktning av värden, men vi kan knappast
            tro att vi kan avgöra var de kreativa bärande idéerna växer fram.
            Här finns det något feltänkt hos ministern.
          </note>
          <note>
            Nya idéer som ligger utanför etablerade trender kan prövas av
            ett lärosäte som vet vad de egna forskarna går för. Vi måste trygga
            basen på lärosäten och institut. Sedan bör politiker besluta om
            behovsinriktad forskning. Att diagnostisera uppkomna behov i varje
            politikområde och föreslå forskning ska vara rådens uppgift.
          </note>
          <note>
            Hur utbildningsministern tänker trygga tvärvetenskapen, de yngre
            forskaretableringarna och idéer som ligger utanför den pågående
            forskningstrenden är tre frågor som alla kräver sitt svar. Jag
            hoppas att vi får det i dag.
          </note>
          <note>
            Fru talman! Kristdemokraterna yrkar avslag på propositionen om
            ny organisation för forskningsfinansiering av skäl som jag har
            redovisat här. Vi yrkar bifall till reservation 1 under mom. 1.
          </note>
          <note type="speaker">
            Anf. 100 SOFIA JONSSON (c):
          </note>
          <note>
            Fru talman! De flesta instämmer nog i det faktum att dagens system
            för finansiering av forskning ska förändras. Den nuvarande organisationen,
            med alla dess myndigheter, har vuxit fram under en lång tid.
          </note>
          <note>
            När myndigheterna inrättades såg forskningspolitiken helt annorlunda
            ut än vad den gör i dag.
          </note>
          <note>
            För att hantera dagens och framtidens forskning krävs en anpassning
            av strukturen för finansiering av forskning. En förändrad organisation
            för finansiering av forskning kan underlätta och påskynda en utveckling
            mot större flexibilitet och samarbete över disciplingränserna,
            samtidigt som det leder till nytänkande och förändringsförmåga
            i utförandeledet.
          </note>
          <note>
            För att vi ska få en stark forskning och långsiktig och hållbar
            forskningspolitik krävs inte enbart en förändrad organisation
            utan en rad ytterligare insatser, framför allt vilka resurser
            som skjuts till forskningen. Det krävs en stark innovationspolitik,
            en decentraliserad och fri forskning. Inget av detta har regeringen
            valt att direkt koppla till propositionen
          </note>
          <note>
            Forskning för framtiden.
          </note>
          <note>
            Det behövs också en bred förankring och långsiktiga, stabila
            spelregler för forskningspolitiken. Vi i
          </note>
          <note>
            Centerpartiet har ett antal gånger föreslagit regeringen, och
            speciellt utbildningsministern, att han ska bjuda in de politiska
            partierna till överläggning. Men varje gång har svaret blivit
            nej. I stället har man valt att fortsätta att diskutera på egen
            hand internt i Regeringskansliet - vilket är synd.
          </note>
          <note>
            Fru talman! Forskning handlar om frihet och mångfald. Den fria
            och kritiska forskningen är ett omistligt inslag i det öppna samhället.
            Det är en huvuduppgift för forskningspolitiken att slå vakt om
            det öppna samhället och att stimulera ett fritt kunskapssökande.
            Många av de viktigaste upptäckterna har gjorts och varit resultat
            av det fria och förutsättningslösa sökandet som sker i form av
            grundforskning. Det är genom upptäckter i grundforskningen som
            basen läggs för framgångsrik framtida tillämpad forskning och
            utvecklingsarbete. De kunskaper som har uppnåtts genom grundforskning
            är också de som i dag utgör basen för utbildning vid universiteten
            och våra högskolor.
          </note>
          <note>
            Mångfalden i forskningen är också avgörande.
          </note>
          <note>
            Det handlar självfallet om en mångfald av forskning och forskare,
            men lika mycket om en mångfald av högskolor och olika inriktningar.
            Utifrån det gäller att vi ger högskolorna en chans att utvecklas
            och profileras och framför allt att vi ger dem ekonomiska förutsättningar
            för det. En stark och framgångsrik grundforskning innebär ökade
            möjligheter till medverkan i internationella forskningssammanhang
            och tillgodogörande av forskningsresultat från andra miljöer som
            kan bidra till att stimulera den egna forskningen.
          </note>
          <note>
            Fru talman! Därför ser jag att en forskningspolitik som är frikopplad
            från resurserna inte kan genomföras. Centerpartiet yrkar därför
            avslag på propositionen, med argumentet att en långsiktig forskningspolitik
            kräver en helhetssyn, en analys av läget och behoven vad gäller
            forskningens och näringslivets långsiktiga utveckling. Man måste
            koppla samman organisationsförändringar med fördelningen av resurser.
          </note>
          <note>
            Regeringens förslag för finansieringen är oklar.
          </note>
          <note>
            Regeringen skriver att förslaget kommer att innebära en omfördelning
            av statsbudgeten till ett antal anslag och möjligen mellan utgiftsområden.
            Mer står det inte. Därmed yrkar jag bifall till reservation 1
            under mom. 1.
          </note>
          <note>
            Fru talman! Jag vill också i den här debatten uppmärksamma skrivningarna
            i Forskning 2000 om forskningen vid de mindre och medelstora högskolorna.
            Enligt utredningen förutsätts ytterligare utbyggnad av de fasta
            forskningsresurserna vid de små och medelstora högskolorna och
            att antalet forskarutbildade lärare ökar. Forskningen vid högskolorna
            visar sig uppfylla kvalitetskriterierna, t.ex. genom att andelen
            medel som erhålls i vetenskaplig konkurrens från forskningsråden
            ökar.
          </note>
          <note>
            Det innebär rimligt högt ställda krav på statsmakterna. De mindre
            och medelstora högskolorna måste ges möjlighet att bevisa sin
            vetenskapliga kvalitet.
          </note>
          <note>
            Främst vid de mindre högskolorna finns i dag inte förutsättningar
            för att konkurrera om forskningsmedel med något så när likvärdiga
            förutsättningar som de stora högskolorna och universiteten. Högre
            utbildning ska bedrivas på vetenskaplig eller konstnärlig grund.
          </note>
          <note>
            En egen forskning är därmed nödvändig för att säkra grundutbildningens
            kvalitet vid alla lärosäten. Dels måste lärosätets egna lärare
            ges möjlighet att forska för att vidareutveckla sin roll, dels
            är högskolornas forskning viktig för att kunna attrahera nya lärare
            och forskare.
          </note>
          <note>
            Enligt Centerpartiets uppfattning utgör fasta forskningsresurser
            en förutsättning för möjligheterna att genom hög kvalitet konkurrera
            om de rörliga medel som finns i råden. Under ett par decenniers
            tid har proportionerna mellan de två anslagsformerna stadigt förskjutits
            till de fasta forskningsresursernas nackdel.
          </note>
          <note>
            Det är angeläget att den här trenden nu förändras och att högskolornas
            fasta resurser ökar. Givetvis gäller detta för samtliga högskolor
            och de nya universiteten, som måste ges möjligheten att bygga
            upp konkurrenskraftiga forskningsmiljöer inom något eller några
            områden vid varje högskola. De fasta forskningsresurserna till
            landets högskolor ska därför öka, både i absoluta och i relativa
            tal. Att ge större, ej villkorade, resurser direkt till forskare
            och lärosäten är ett av de viktigaste sätten att öka den forskarstyrda
            forskningen och därmed den akademiska friheten.
          </note>
          <note>
            Men så har det inte riktigt blivit under utbildningsminister
            Östros tid. Många av landets högskolor har t.o.m. fått sina belopp
            frysta i stället för ökade.
          </note>
          <note>
            Jag skulle vilja fråga ministern: Hur ser utbildningsministern
            att dessa högskolor ska kunna konkurrera om medel om de inte haft
            möjlighet att bygga upp den egna forskningen? Anser inte ministern
            att forskning är en stor del av kvalitetssäkringen av landets
            högskolor? De frågorna skulle jag vilja ha svar på från ministern.
          </note>
          <note>
            Fru talman! En svårighet för forskningspolitiken är att samhället
            saknar överblick över de samlade offentliga forskningsresurserna
            och att prioritering av forskning därigenom blir svårare. Utbildningsdepartementet
            ansvarar i dag för drygt hälften av de offentliga medlen till
            forskningen. Den andra hälften består av sektorsmedel och kontrolleras
            av en mängd andra departement samt ett antal olika forskningsråd.
          </note>
          <note>
            De olika departementens forskningsanslag är i sin tur utspridda
            på en rad olika statliga verk.
          </note>
          <note>
            Centerpartiet anser att en ordning bör prövas där all offentlig
            forskningsfinansiering bör redovisas i en samlad forskningsbudget.
            I betänkandet skriver man att regeringens forskningspolitiska
            propositioner ju ger information om detta, men det räcker väl
            inte så långt. Jag skulle vilja fråga Socialdemokraternas representant
            varför vi inte gemensamt kan gå fram och få en samlad forskningsbudget.
            Är det så att man inte vill visa helheten vad gäller forskningsresurserna?
          </note>
          <note>
            Fru talman! Dagens forskningsfinansieringssystem ska förändras,
            men forskningens framtid beror inte i första hand på organisationsförändringar
            utan på hur man säkrar den akademiska friheten och forskarnas
            möjligheter. Det beror också på resurser till forskningen. Centerpartiet
            vill decentralisera och stärka den fria forskningen. Vi vill ha
            en stark grundforskning, ge större, ej villkorade, resurser direkt
            till forskare och lärosäten. Vi vill ha en ökad högre utbildning
            i hela landet, där många får möjlighet till utbildning och forskning
            av hög kvalitet.
          </note>
          <note type="speaker">
            Anf. 101 ULF NILSSON (fp):
          </note>
          <note>
            Fru talman! Självständiga högskolor och fri och obunden forskning
            av hög kvalitet är av största betydelse för ett lands utveckling.
            En offensiv satsning på forskning måste därför klassas som en
            mycket prioriterad samhällsuppgift.
          </note>
          <note>
            När vi liberaler säger att vi vill satsa på forskning har det
            ingenting med att öka den politiska styrningen att göra - tvärtom.
            Det är viktigt att betona att mångfald och frihet inom forskningen
            har ett egenvärde, eftersom forskningsresultat inte går att förutse.
            Att utgå från förväntad nytta av forskning kan i själva verket
            få en negativ effekt på resultaten av forskningen. Forskningsresultat
            som inte omedelbart verkar intressant för samhället kan komma
            att visa sig vara mycket viktiga pusselbitar senare.
          </note>
          <note>
            Regeringen har nu lagt fram en proposition om en ny organisation
            för forskningsfinansieringen. Enligt oss i Folkpartiet är det
            inte organisationsfrågorna som vi i första hand ska börja arbeta
            med. Det är helt uppenbart att finansieringen av forskning och
            doktorandutbildning inte hållit jämna steg med utbyggnaden av
            högskolan. Det är också uppenbart att rekryteringen av forskare
            från grundutbildningar inte räcker till. Det behövs en djup diskussion
            om vad svensk forskarutbildning ska få kosta i jämförelse med
            vad forskningen får för tilldelning i andra jämförbara länder
            i vår närhet. Därför kan dagens förslag helt enkelt t.o.m. innebära
            en tempoförlust genom att man lägger ned så mycket tid på organisationsfrågorna
            som regeringen nu gör. Det finns enligt regeringen ett behov av
            kraftsamling. Därför ska de tidigare forskningsråden slås samman
            och integreras i nya myndigheter.
          </note>
          <note>
            Folkpartiet menar att regeringens argumentering skjuter över
            målet. Den svenska forskningens framtid och dess kvalitet beror
            inte i första hand på organisationsförändringar utan i huvudsak
            på två andra faktorer: Vilka ekonomiska resurser tillskjuts forskningen?
          </note>
          <note>
            Hur säkras den akademiska friheten och forskarnas möjligheter
            att fritt välja forskningsproblem och prioritera mellan olika
            tänkbara uppgifter? På ingen av dessa punkter tillför propositionen
            något nytt.
          </note>
          <note>
            Det är t.ex. fortfarande för många av regeringen utsedda styrelseledamöter
            med tunga poster i de nya forskningsråden. Folkpartiet anser att
            den politiska styrningen genomgående borde minska till förmån
            för den rent vetenskapliga bedömningsgrunden. En huvudinvändning
            från Folkpartiet är att regeringen i propositionen vill föreslå
            en ny organisation utan att ta ställning till hur mycket forskningen
            ska få kosta och dessutom utan att ta ställning till viktiga principfrågor
            om hur forskningspengar ska fördelas. Innan riksdagen tar ställning
            till en ny organisation måste den veta vad organisationen ska
            användas till. Hur stor del av forskningsmedlen ska gå direkt
            till universiteten via fakultetsanslagen, och hur stor del ska
            gå via någon ny form av forskningsråd?
          </note>
          <note>
            Enligt Folkpartiet måste basresurserna i form av fakultetsanslag
            och fasta resurser för forskning vid de enskilda universiteten
            och högskolorna öka. Det har vi föreslagit vid ett flertal tillfällen
            i budgetsammanhang. Det finns naturligtvis - det ska erkännas
            - ett stort värde i möjligheten att söka forskningspengar på olika
            håll i råd och stiftelser, men för att garantera en fri grundforskning
            är fasta forskningsresurser en förutsättning.
          </note>
          <note>
            Den här propositionens uppdelning i vetenskapsråd och två områdesinriktade
            forskningsråd saknar stöd i i varje fall formulerade sakliga argument.
            Hur styrningen från departementen kommer att balanseras mot vetenskapliga
            bedömningar är t.ex. oklart i propositionen.
          </note>
          <note>
            Folkpartiet anser också att en omorganisation av den här omfattningen
            borde bli föremål för en bred remissbehandling. Märkligt nog har
            det inte skett.
          </note>
          <note>
            Detta är ett par starka avgörande skäl till att Folkpartiet avstyrker
            propositionen. Regeringen borde återkomma med ett förslag som
            skickas ut på bred remiss.
          </note>
          <note>
            Det tidigare betänkandet Forskning 2000 blev ju föremål för en
            omfattande remissbehandling. Men dagens proposition, som bryter
            mot flera grundprinciper i Forskning 2000 där man hade en bred
            politisk enighet, har inte ens remissbehandlats. Propositionen
            bygger på ett förslag från regeringens arbetsgrupp och på en utredning
            tillsatt av Näringsdepartementet.
          </note>
          <note>
            Den har endast diskuterats vid några remissmöten men aldrig skickats
            ut på en riktig remiss. Bl.a. motiverar regeringen sina förslag
            utifrån vad man kallar
          </note>
          <note>
            "vissa tecken på strukturella svagheter i systemet"
          </note>
          <note>
            och ganska diffust formulerade krav på "föryngring och förnyelse".
            Jag tycker inte att regeringen lyckas visa vilka stora fördelar
            den nya organisationen har och heller inte hur stor den politiska
            styrningen kommer att bli.
          </note>
          <note>
            Ansvarsfördelningen inom det nya vetenskapsrådet är oklar. Det
            ska finnas tre ämnesråd inom vetenskapsrådet. Å ena sidan ska
            ämnesråden självständigt besluta om medelsfördelning, men å andra
            sidan ska ämnesråden följa de riktlinjer som utfärdas av vetenskapsrådet.
            Risken finns att begreppet "kraftsamling"
          </note>
          <note>
            som regeringen använder kan tolkas som en intention att ensidigt
            gynna natur- och teknikvetenskaplig forskning på human- och samhällsvetenskapernas
            bekostnad. Det nya vetenskapsrådet föreslås få egna resurser vid
            sidan av dem som ämnesråden ska ha.
          </note>
          <note>
            Det är tveksamt om humaniora och samhällsvetenskap kommer att
            få någon del av dessa kraftsamlingspengar. Även ansvarsfördelningen
            inom dessa ämnesråd är dåligt motiverad.
          </note>
          <note>
            Naturvetenskaplig forskning är, precis som den humanistiska forskningen,
            till stor del grundforskning. Det är viktigt att det ges tillräckliga
            resurser till naturvetenskaplig grundforskning. Därför är sammanslagningen
            av naturvetenskap och teknik i ett och samma ämnesråd olycklig.
            Naturvetenskap har många andra kontaktytor med forskningsområden,
            som medicin, miljöteknik m.m. Detta ämnesråd blir dubbelt så stort
            som de båda övriga när det gäller medelstilldelning.
          </note>
          <note>
            Fru talman! Den nuvarande forskningsrådsorganisationen är naturligtvis
            inte en gång för alla given, men eftersom regeringen inte anför
            några övertygande argument för att den nya modellen skulle stärka
            svensk forskningskvalitet väljer Folkpartiet att avstyrka motionen.
            Framför allt behövs en helhetssyn på forskningspolitiken. Forskning
            är till sin natur en komplicerad och oförutsägbar process. Det
            innebär att det kan vara vanskligt att lägga alla äggen i samma
            korg, eller i ett fåtal korgar.
          </note>
          <note>
            I dagens system ligger det trots allt ett värde i att det finns
            en mångfald av forskningsfinansiärer också inom den statliga sektorn.
            Det kan vara bra att det är många personer som, skilda från varandra,
            fattar beslut om hur statliga forskningspengar ska fördelas.
          </note>
          <note>
            Att lägga den finansiella makten hos ett fåtal personer och samtidigt
            tillåta en kraftig politisk styrning riskerar att leda till likriktning
            och skapa mindre utsikter till framgångsrik forskning.
          </note>
          <note>
            Eftersom regeringen redan minskat forskningsstiftelsernas oberoende
            är det ännu vanskligare att genomföra den centralisering som föreslås
            i propositionen. Med regeringens förslag finns det också risk
            för att den s.k. områdesinriktade forskningen dels blir kraftigt
            styrd, dels tar resurser från den mera oberoende grundforskningen.
          </note>
          <note>
            Det är ett problem att samhället saknar överblick över de samlade
            statliga forskningsresurserna. Men vi vet att den statliga delen
            av forskningsresurserna minskat kraftigt de senaste åren. Innan
            regeringen föreslår en ny organisation borde man ha skapat större
            klarhet och genomfört en samlad statlig forskningsbudget. Riksdagen,
            forskarvärlden och andra borde ha en bred diskussion om hur de
            statliga satsningarna ska se ut och hur omfattande de ska vara.
          </note>
          <note>
            För oss liberaler är det helt uppenbart att den statliga satsningen
            på forskning måste öka och samtidigt, i takt med att uppföljning
            och utvärdering blir bättre, också koncentreras mera till framgångsrika
            forskarmiljöer. Samtidigt behövs det en genomgripande diskussion
            om hur humanistisk forskning ska kunna få en pånyttfödelse i Sverige.
          </note>
          <note>
            Om man ser till antalet doktorander och antalet forskningsprojekt
            får man ibland intrycket att högskolans expansion i Sverige dels
            finansierats genom att forskning i största allmänhet dragits ned,
            dels finansierats genom att humanistisk forskning i synnerhet
            dragits ned. Ur en liberal synpunkt är kvalificerad humanistisk
            forskning ett absolut nödvändigt inslag i ett framgångsrikt vetenskapsklimat.
            Jag tror att utbildningsministern håller med om att det är märkligt
            och tänkvärt att i länder som USA, Frankrike och Tyskland, som
            är epokgörande inom naturvetenskap och teknik, har den humanistiska
            forskningen en mycket större andel av forskningsresurserna än
            vad den har i Sverige.
          </note>
          <note>
            Det skulle behövas en rejäl genomgång av hur politiskt styrda
            det nya vetenskapsrådet och de nya områdesinriktade forskningsråden
            kommer att bli.
          </note>
          <note>
            Det finns en hel del formuleringar i propositionen som tyder
            på att särskilt de områdesinriktade forskningsråden kommer att
            bli politiskt styrda. Sådana projekt som för tillfället anses
            politiskt korrekta kommer att få det mesta av pengarna. Om då
            samtidigt alltmer av forskningsanslagen läggs på forskningsråden
            och vetenskapsrådet och en allt mindre del direkt till universiteten
            och högskolorna, blir det mindre och mindre av den fria forskningen.
            På någon nivå - det erkänns - måste naturligtvis politiker besluta
            om skattebetalarnas pengar, och naturligtvis måste statliga myndigheter
            också kunna beställa forskning. Men för en liberal forskningspolitik
            är det viktigt att politikerna inte avgör vilka vetenskapliga
            frågor som får ställas. Det är inte heller politikernas uppgift
            att avgöra vad som är vetenskapligt relevant i ett visst forskningsprojekt.
            Den balansen mellan vetenskaplig frihet och samhällets inflytande
            borde ha analyserats innan en organisation genomförs.
          </note>
          <note>
            Fru talman! Vi folkpartister beklagar att regeringen hade så
            bråttom att en så här stor organisation nu ska genomföras utan
            att en bred diskussion har förts i högskolan, med de politiska
            partierna och med olika intresse- och fackorganisationer, trots
            att man från många håll har efterfrågat detta hos regeringen.
            Det är för många obesvarade frågor om regeringens inriktning för
            forskning för att någon i dag riktigt ska kunna ta ställning till
            hur den nya organisationen ska användas och hur den kommer att
            påverka den fria forskningen.
          </note>
          <note>
            Vi kanske kan få några svar av utbildningsministern om hur han
            ser på begreppet fri akademi, på den humanistiska forskningen
            och på förhållandet mellan fasta forskningsresurser och forskningsråd.
          </note>
          <note>
            Vi ser ingen annan anledning, fru talman, än att yrka avslag
            på denna motion, och därför yrkar jag bifall till reservation
            1 under mom. 1, dvs. den gemensamma borgerliga reservationen i
            utbildningsutskottet.
          </note>
          <note>
            (forts. 13 §)
          </note>
          <note>
            Ajournering
          </note>
          <note>
            Kammaren beslutade kl. 14.55 på förslag av andre vice talmannen
            att ajournera förhandlingarna till kl. 15.00 då dagens votering
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.00.
          </note>
          <note>
            11 § Beslut om utskottsbetänkande som slutdebatterats den 8 juni
          </note>
          <note>
            JuU22 Det framtida domstolsväsendet
          </note>
          <note>
            Mom. 1 (formen för riksdagens medverkan)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            161 för utskottet
          </note>
          <note>
            132 för res. 1
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 36 v, 14 mp
          </note>
          <note>
            För res. 1: 70 m, 33 kd, 15 c, 14 fp
          </note>
          <note>
            Frånvarande: 20 s, 12 m, 7 v, 9 kd, 3 c, 3 fp, 2 mp
          </note>
          <note>
            Mom. 2 (lokal förankring)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            285 för utskottet
          </note>
          <note>
            17 för res. 2
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 73 m, 38 v, 34 kd, 14 fp, 13 mp
          </note>
          <note>
            För res. 2: 15 c, 2 mp
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 3 (lagreglering av domkretsindelningen)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            136 för res. 3
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 38 v, 15 mp
          </note>
          <note>
            För res. 3: 73 m, 34 kd, 15 c, 14 fp
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 7 (notariemeritering)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            15 för res. 7
          </note>
          <note>
            15 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 73 m, 38 v, 34 kd, 14 fp
          </note>
          <note>
            För res. 7: 15 mp
          </note>
          <note>
            Avstod: 15 c
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 8 (Domstolsverkets ställning)
          </note>
          <note>
            1. utskottet
          </note>
          <note>
            2. res. 8 (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            136 för res. 8
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 15 mp
          </note>
          <note>
            För res. 8: 73 m, 34 kd, 15 c, 14 fp
          </note>
          <note>
            Frånvarande: 18 s, 9 m, 6 v, 8 kd, 3 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            12 § Beslut om utskottsbetänkande som slutdebatterats vid dagens
            sammanträde
          </note>
          <note>
            TU9 Ett informationssamhälle för alla
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            280 för utskottet
          </note>
          <note>
            20 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 72 m, 37 v, 34 kd, 9 fp, 15 mp
          </note>
          <note>
            För res. 1: 15 c, 5 fp
          </note>
          <note>
            Frånvarande: 18 s, 10 m, 6 v, 8 kd, 3 c, 3 fp, 1 mp
          </note>
          <note>
            Helena Bargholtz, Eva Flyborg, Lennart Kollmats,
          </note>
          <note>
            Siw Persson och Yvonne Ångström (alla fp) anmälde att de avsett
            att rösta ja men markerats ha röstat nej.
          </note>
          <note>
            Mom. 2 (IT-politikens mål och inriktning)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            121 för res. 2
          </note>
          <note>
            15 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 15 mp
          </note>
          <note>
            För res. 2: 73 m, 34 kd, 14 fp
          </note>
          <note>
            Avstod: 15 c
          </note>
          <note>
            Frånvarande: 18 s, 9 m, 6 v, 8 kd, 3 c, 3 fp, 1 mp
          </note>
          <note>
            Mom. 3 (IT-infrastruktur)
          </note>
          <note>
            1. utskottet
          </note>
          <note>
            2. res. 4 (m, kd, fp)
          </note>
          <note>
            3. res. 5 (c)
          </note>
          <note>
            Förberedande votering:
          </note>
          <note>
            120 för res. 4
          </note>
          <note>
            16 för res. 5
          </note>
          <note>
            166 avstod
          </note>
          <note>
            47 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            121 för res. 4
          </note>
          <note>
            15 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 38 v, 15 mp
          </note>
          <note>
            För res. 4: 73 m, 34 kd, 14 fp
          </note>
          <note>
            Avstod: 15 c
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 21 (kunskapslyft hos befolkningen)
          </note>
          <note>
            1. utskottet
          </note>
          <note>
            2. res. 17 (c)
          </note>
          <note>
            Votering:
          </note>
          <note>
            287 för utskottet
          </note>
          <note>
            15 för res. 17
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 73 m, 38 v, 34 kd, 14 fp, 15 mp
          </note>
          <note>
            För res. 17: 15 c
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 24 (kompetenscentrum för Internetteknik)
          </note>
          <note>
            1. utskottet
          </note>
          <note>
            2. res. 22 (v)
          </note>
          <note>
            Votering:
          </note>
          <note>
            264 för utskottet
          </note>
          <note>
            38 för res. 22
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 73 m, 34 kd, 15 c, 14 fp, 15 mp
          </note>
          <note>
            För res. 22: 38 v
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 42 (personaloptioner)
          </note>
          <note>
            1. utskottet
          </note>
          <note>
            2. res. 29 (m, kd, fp)
          </note>
          <note>
            Votering:
          </note>
          <note>
            182 för utskottet
          </note>
          <note>
            120 för res. 29
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 1 m, 38 v, 15 c, 15 mp
          </note>
          <note>
            För res. 29: 72 m, 34 kd, 14 fp
          </note>
          <note>
            Frånvarande: 18 s, 9 m, 5 v, 8 kd, 3 c, 3 fp, 1 mp
          </note>
          <note>
            Mom. 49 (mobiltelefoners hälsorisker)
          </note>
          <note>
            1. utskottet
          </note>
          <note>
            2. res. 33 (v, fp, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            70 för res. 33
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 34 kd, 13 c
          </note>
          <note>
            För res. 33: 1 m, 38 v, 2 c, 14 fp, 15 mp
          </note>
          <note>
            Frånvarande: 18 s, 10 m, 5 v, 8 kd, 3 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            13 § (forts. från 10 §) Forskning för framtiden -
          </note>
          <note>
            en ny organisation för forskningsfinansiering
          </note>
          <note>
            (forts. UbU17)
          </note>
          <note type="speaker">
            Anf. 102 INGER LUNDBERG (s):
          </note>
          <note>
            Fru talman! Anders Thörnqvist är tråddragare på
          </note>
          <note>
            Garphytte bruk. Han har gått sju år i folkskola. I 35 år har
            han utvecklat sitt kunnande om tråddragning. Vad inte Anders Thörnqvist
            kan om praktiskt arbete med dragning av fjädertråd är knappast
            värt att veta.
          </note>
          <note>
            Nu jobbar han också tillsammans med universitetet. Tillsammans
            med Per Enghag och andra forskare lär han sig att beräkna trådens
            hållfasthet med hjälp av datorer. Han vet, och företaget vet,
            att det behövs teoretiska och matematiska kunskaper om Sverige
            också på lång sikt ska vara världsledande på de ventilfjädrar
            till bilar som ger hundratals jobb på Haldex
          </note>
          <note>
            Garphyttan, om företaget ska kunna möta tekniska förändringar
            som skapar nya förutsättningar för gamla verkstadsföretag. Anders
            Thörnqvist berikar forskarna med sina kunskaper om arbetet på
            verkstadsgolvet. Han och hans kamrater får stöd att säkra och
            utveckla jobben i Garphyttan.
          </note>
          <note>
            Så spelar samspelet mellan forskarvärld, företag och samhälle
            avgörande roll för att Sverige ska vara en nation där gamla företag
            utvecklas och nya växer fram, där kunskap går hand i hand med
            utveckling i samhälle och näringsliv.
          </note>
          <note>
            När utskottet var i Kalifornien i höstas mötte vi vid forskningsuniversitet
            som Stanford, Berkerley och Caltech respekt för svenska forskares
            insatser.
          </note>
          <note>
            Häromveckan fick utbildningsutskottet en redogörelse för Sveriges
            insatser under EU:s fjärde ramprogram för gemensamma insatser
            på olika forskningsområden. Den visar att svenska forskare hävdar
            sig väl i konkurrensen om EU:s forskningspengar. Vi satsar runt
            2,8 % i EU-programmen, men utfallet är betydligt större - 3,7
            %. Det är ett gott betyg åt svensk forskning.
          </note>
          <note>
            En enkel sammanställning från ämnesråden visar att svensk forskning
            ligger i den internationella fronten inom många områden. Låt mig
            ge några exempel och ändå bara betona att det är just exempel
            ur en flora av viktiga forskningsområden där svenska forskare
            gör viktiga insatser.
          </note>
          <note>
            Sverige har en tätposition inom delar av lingvistiken, inte minst
            den datorbaserade. Levnadsnivå och välfärdsforskning sätter Sverige
            på världskartan.
          </note>
          <note>
            Viktiga insatser görs inom genusforskningen, litteraturen och
            barn- och ungdomslitteraturen.
          </note>
          <note>
            Nyligen kunde medierna rapportera om hur kraftfulla satsningar
            på medicinsk forskning lett fram till den forskning om stamceller
            där svenska forskare för en tid sedan påvisade hjärnans cellers
            förmåga att nybildas. Svenska forskare gör också stora insatser
            inom områden som cancerforskning och reumatologi.
          </note>
          <note>
            I det senare fallet bidrar de till att förändra vardagen för
            många som har drabbats av ofattbart lidande när de är med och
            lägger grunden för nya behandlingsformer.
          </note>
          <note>
            Sverige kan påvisa hög datavetenskaplig kompetens inom flera
            områden. Inom bioteknik och elektroteknik spelar svenska forskare
            en viktig roll. Den starka svenska traditionen inom teknisk mekanik
            följs upp av nya forskargrupper.
          </note>
          <note>
            Fru talman! De svenska forskarnas framgångar är ytterst ett resultat
            av enskilda människors lidelse och kunskapstörst. Men de är också
            en följd av en medveten satsning på forskning, både i företagen
            och genom de politiska prioriteringar som alltsedan Tage
          </note>
          <note>
            Erlanders tid haft stark förankring i det svenska samhället.
            Sverige har byggt en bas för grundforskningen i samspel mellan
            lärosätenas egna forskningsresurser och centrala forskningsråd.
          </note>
          <note>
            I dag diskuterar riksdagen Forskning för framtiden - en ny organisation
            för forskningsfinansiering.
          </note>
          <note>
            Bakom den ligger ett ingående utredningsarbete men också de riktlinjer
            som slogs fast när vi för något halvår sedan behandlade regeringens
            proposition om vissa forskningsfrågor.
          </note>
          <note>
            Jag vill erinra kammaren om några av de frågor som riksdagen
            slog fast när propositionen behandlades.
          </note>
          <note>
            · Staten har ett grundläggande ansvar för forskningens frihet
            och möjligheterna att utveckla grundforskningen.
          </note>
          <note>
            · Vi ska slå vakt om samspelet mellan forskning och utbildning
            och det omgivande samhället.
          </note>
          <note>
            Forskarsamhället ska stå öppet för det omgivande samhället och
            bidra till utveckling i samhälle och näringsliv. Det omgivande
            samhället berikar och utvecklar svensk forskning.
          </note>
          <note>
            · Forskning av hög kvalitet ska bedrivas i hela landet. Ett första
            steg för att öka forskningsresurserna vid de nya universiteten
            och de högskolor som nu har fått vetenskapsområden togs i samband
            med budgetpropositionen. Profilering och samverkan mellan lärosäten
            är en väg att skapa forskningsmiljöer av nationell och internationell
            klass i hela landet.
          </note>
          <note>
            · Sverige måste bli bättre på att ge unga kvinnor och män möjlighet
            att utveckla sin forskning. Fler måste få chansen att delta i
            forskarutbildning.
          </note>
          <note>
            Fru talman! För en tid sedan träffade jag Manas.
          </note>
          <note>
            Hon är strax under 30 år. Hon kommer från Iran, och hon är muslim.
            Hon är nyligen antagen som doktorand i elektroteknik vid ett svenskt
            universitet. Säkert står hon som symbol för många av de framgångsrika
            ungdomar som nu söker sig till forskarutbildning på olika håll
            i landet.
          </note>
          <note>
            Under de närmaste åren ökar statens insatser för grundforskning
            och forskarutbildning med 1,3 miljarder. Fördelningen av forskningsmedel
            görs i samband med höstens forskningsproposition. Men genom att
            redan nu anta en modern myndighetsorganisation lägger riksdagen
            en god grund för det fortsatta arbetet och säkrar att organisationen
            kan vara i gång när det nya året börjar.
          </note>
          <note>
            Den organisation som vi nu ska ta ställning till bygger på flera
            viktiga principer.
          </note>
          <note>
            Den första är kvaliteten. Kraven på vetenskaplig kvalitet är
            högt ställda och måste genomsyra hela forskningssystemet. En majoritet
            av forskarna i råden ger både legitimitet och praktiska förutsättningar
            för att de ansökningar som beviljas har hög vetenskaplig kvalitet.
          </note>
          <note>
            Jag måste säga till Yvonne Andersson att jag blev utomordentligt
            överraskad när jag hörde hennes uttalande om att utbildningsministern
            styr forskningsråden. Jag ser det som en ren oförskämdhet mot
            dem som varit och ska vara ordförande i de svenska forskningsråden.
            Vi har inget ministerstyre i det här landet.
          </note>
          <note>
            Vi hade det inte på Per Unckels tid. Vi hade det inte på Carl
            Thams tid. Vi har det inte heller under Thomas Östros tid. Självfallet
            respekterar ministrarna de principer som vi har i den svenska
            myndighetsorganisationen. Och så flata forskningsrådsordförande
            går inte att rekrytera i det här landet att de kan styras på det
            sätt som Yvonne Andersson antyder.
          </note>
          <note>
            Den andra är relevansen. De forskningsråd och myndigheter som
            ska stödja områdesorienterad forskning måste kunna fungera som
            kompetenta beställare av både forskning och utvecklingsarbete.
            I
          </note>
          <note>
            dialog med företrädare för olika samhällssektorer måste de kunna
            identifiera vad som har betydelse för utvecklingen i samhälle
            och näringsliv. Och de måste också både kunna och vilja föra ut
            forskningens resultat så att det kommer till praktisk användning,
            inte bara i forskartäta företag utan också bland ungdomar i skolor
            som funderar över existentiella frågor, bland småföretagare och
            i arbetslag på verkstadsgolv, i skolor och på vårdavdelningarna.
          </note>
          <note>
            Fru talman! S-gruppen besökte för en tid sedan en av de största
            arbetsgivarorganisationerna. Vi frågade hur de ser på de mindre
            och medelstora högskolornas utveckling i Sverige. De var ärliga
            och sade att de hade varit ruskigt skeptiska och negativa i början.
          </note>
          <note>
            Men nu var de stolta. De sade att de möts med respekt, får del
            av den kunskap som finns och får dela med sig av kunskap. Det
            vore kul om de stora lärosätena kunde lära sig lite av det förhållningssätt
            som många av de nya har.
          </note>
          <note>
            Fru talman! Det finns stora utmaningar för de små högskolorna.
            Men det finns också ting som de stora har att lära av de unga
            och mindre.
          </note>
          <note>
            Den tredje är kravet på flexibilitet och behovet av omprövningar
            i takt med att samhälle och kunskap utvecklas. Forskningssystemet
            måste stimulera forskning som spränger gränser mellan vetenskapsområden.
            Det måste stimulera de ungdomar som nu brinner för viktiga forskningsuppgifter.
          </note>
          <note>
            Den fjärde är behovet av kraftsamling kring stora uppgifter.
            På samma sätt som små och medelstora högskolor nu profilerar och
            samverkar måste hela det svenska forskarsamhället ha instrument
            för att Sverige ska kunna göra rejäla insatser på områden där
            vi kan bli riktigt bra och spela en roll i det internationella
            samarbetet. Vi har lyckats hittills, men det går fort i världen
            i dag, och inget land kan leva på gamla lagrar.
          </note>
          <note>
            Nu ska vi fatta beslut om att inrätta ett vetenskapsråd med tre
            ämnesråd, ett för humaniora och samhällsvetenskap, ett för medicin
            och ett för naturvetenskap och teknik. Samtidigt inrättas två
            områdesinriktade forskningsråd, ett för sociala frågor och arbetsliv
            och ett för miljö, jordbruk och samhällsplanering. Behovsstyrd
            forskning och kvalificerat utvecklingsarbete får stöd i en FoU-myndighet
            under
          </note>
          <note>
            Näringsdepartementet.
          </note>
          <note>
            Vi får en mindre splittrad forskningsorganisation och en effektivare
            användning av de pengar som nu satsas på att fördela forskningsmedel.
            Vi får ökade möjligheter till samspel mellan myndigheter och lärosäten
            och mellan myndigheter och avnämare i näringsliv och olika samhällsinstitutioner.
          </note>
          <note>
            Vetenskapsrådet ger Sverige ett forskningsråd med både resurser
            och kompetens till kraftsamling och gränsöverskridande verksamhet,
            samtidigt som specialdestinerade medel direkt till ämnesråden
            garanterar ett utrymme för varje vetenskapsområde.
          </note>
          <note>
            Genom ett råd för sociala frågor och arbetsliv får
          </note>
          <note>
            Sverige en kraftfull aktör för att bygga vidare på den välfärdsforskning
            där Sverige spelar en viktig roll på den internationella arenan
            men där inte minst höstens välfärdsbokslut visat att det fortfarande
            finns stora kunskapsluckor. Den senaste tidens debatt om förhållandena
            i arbetslivet visar också på vikten av kunskap och forskning om
            arbetslivets villkor.
          </note>
          <note>
            Ett råd för miljö, jordbruk och samhällsplanering hör naturligt
            hemma under Miljödepartementet och ökar förutsättningarna för
            att sätta in centrala välfärdsfrågor och näringar i ett ekologiskt
            sammanhang.
          </note>
          <note>
            Forskningsverksamhet från NUTEK, KFB och delar av arbetslivsforskningen
            samlas i en FoU-
          </note>
          <note>
            myndighet med företrädare för näringsliv, samhälle och forskare.
            Myndigheten ska också spela en viktig roll för samverkan med industriforskningsinstituten.
          </note>
          <note>
            För de nya råden och myndigheterna gäller kravet på samverkan
            både mellan varandra, med det omgivande samhället och med det
            internationella forskarsamhället. Vi ställer självfallet också
            krav på jämställdhet i sammansättningen av råd och styrelser.
            För regeringen, herr minister, är det ett måste. Och nog vore
            det väl illa om inte också forskarsamhället såg värdet i att representeras
            av både kvinnor och män.
          </note>
          <note>
            Riksdagen kommer också att fatta beslut om att inrätta ett forskningsforum
            som ska bli en arena för en dialog mellan forskarvärlden och representanter
            för olika delar av det svenska samhället. Jag tror att det kan
            bli något riktigt spännande. Vi behöver alla vara mer öppna för
            att ta del av den kunskap som finns i olika forskargrupper. Forskargruppen
            behöver ett inflöde av nya tankar och idéer samt en respons på
            sina insatser.
          </note>
          <note>
            Egentligen är det, fru talman, bara en sak som är riktigt tråkig:
            att vi i utbildningsutskottet inte har kunnat enas om organisationen.
            Fru talman, det är allt en lustig opposition vi har! Tre partier
            vet inte ännu vad de vill. Och om de vill något verkar de vilja
            olika saker.
          </note>
          <note>
            Ett parti, Moderaterna, har i alla fall lyckats bestämma sig.
            På flera punkter påminner deras förslag om regeringens. Men de
            har inte lyckats få med sig sina borgerliga kamrater. Allt vi
            fått från borgerligt håll är alltså en gemensam reservation där
            man säger att man inte vill bestämma sig än. Man vill vänta lite
            till och ha en ny remissomgång. Ursäkta, som ungarna hemma i Örebro
            säger, men jag tror, uppriktigt sagt, att det är få ärenden som
            beretts så noga som det ärende som vi nu behandlar.
          </note>
          <note>
            År 1996 utreddes forskningsorganisationen av utredningen Forskning
            och pengar. Därefter tillsattes
          </note>
          <note>
            Forskning 2000 som var en parlamentarisk utredning där företrädare
            för alla riksdagspartier deltog. Frågan om myndighetsorganisationerna
            spelade en tung roll i flertalet av de över 200 remissvar som
            lämnades med anledning av utredningen. Sedan lade en grupp forskare
            fram rapporterna Att finansiera forskning och utveckling respektive
            Utredning om vissa myndigheter som därefter blivit föremål för
            remissmöten med företrädare för både myndigheter och organisationer,
            så nog är ärendet rejält berett, fru talman! Och sannerligen har
            många kunniga människor och också företrädare för politiska partier
            haft möjlighet att säga sitt i den gedigna process som föregått
            förslaget.
          </note>
          <note>
            Därför känns det magert och trist att se att bara ett oppositionsparti
            orkat samla sig till en uppfattning och att alla fyra ser fortsatt
            utredande som huvudalternativet.
          </note>
          <note>
            Det går bra för Sverige. Vi har en regering som lyssnar och som
            också kan fatta beslut. Kanske är det just vankelmodet som är
            oppositionens dilemma.
          </note>
          <note>
            Därför känns det väldigt skönt att det inte är dagens oppositionspartier
            som är i regeringsställning.
          </note>
          <note>
            Fru talman! Jag yrkar bifall till hemställan i betänkandet och
            avslag på samtliga reservationer.
          </note>
          <note type="speaker">
            Anf. 103 PER BILL (m) replik:
          </note>
          <note>
            Fru talman! Det var tråkigt att det var ett sådant stoj här i
            kammaren när Inger Lundberg berättade om
          </note>
          <note>
            Anders Thörnqvist och det fina exempel som han är på hur svensk
            forskning när den är som bäst kan lära sig av mångårig erfarenhet
            från golvet, hur det sedan kan användas i spetsforskning och hur
            man kan se till att både företag och lärosäten blir vinnare.
          </note>
          <note>
            Det var också tråkigt att så många lämnade denna kammare. Därmed
            kunde de inte lyssna på de ganska många goda exempel som Inger
            Lundberg beskrev i sitt anförande. Men hade de stannat kvar för
            att lyssna på vad som sades om de problem som ju också faktiskt
            finns skulle de möjligtvis ha blivit lite besvikna eftersom den
            redovisningen var ganska summarisk.
          </note>
          <note>
            Mina frågor är egentligen två: Hur kommer den nya organisationsstruktur
            som vi först får att på ett helt annat sätt än nuvarande organisation
            se till att det blir mycket bättre, att saker fungerar mycket
            bättre?
          </note>
          <note>
            Och skulle Inger Lundberg konkret kunna beskriva hur den här
            nya organisationens arbetssätt kommer att skilja sig från det
            gamla och det därmed blir bättre?
          </note>
          <note>
            Redan i dag är det väl så - åtminstone utgår jag från det - att
            de forskningsråd som finns jobbar för att projekten ska ha en
            hög vetenskaplig kvalitet. Eller är det så att det finns några
            som säger att vi ska försöka uppmuntra medelmåtta och dagdrömmeri?
          </note>
          <note>
            Eftersom jag själv varit i branschen i många år vet jag att det
            är mera si och så när det gäller att komma ut med rönen till resten
            av samhället. Är det där som
          </note>
          <note>
            Inger Lundberg ser de stora möjligheterna?
          </note>
          <note type="speaker">
            Anf. 104 INGER LUNDBERG (s) replik:
          </note>
          <note>
            Fru talman! På en punkt är Per Bill och jag - det är jag övertygad
            om - helt överens. Det gäller då att vi har en alltför splittrad
            forskningsorganisation i dag.
          </note>
          <note>
            Också det förslag som Moderata samlingspartiet har lagt fram
            innebär en något mindre splittrad forskningsorganisation.
          </note>
          <note>
            Jag är glad över att vi också är överens om att det behövs kraftsamling
            när det gäller forskningsinformationen. Jag hittar bara inte riktigt
            formerna för det i det moderata förslaget.
          </note>
          <note>
            Jag tror att en alldeles speciell betydelse i fråga om den struktur
            kring vetenskapsrådet som utbildningsministern har lagt fram förslag
            om är den starka betoningen av tvärvetenskap. Forskningsrådsnämnden
            hade där en viktig roll. Det var ett skäl till att riksdagen en
            gång körde över Per Unckel och behöll
          </note>
          <note>
            Forskningsrådsnämnden. Nu blir det en förstärkning där. Behovet
            har också stärkts av den utveckling som varit på olika forskningsområden
            under senare år.
          </note>
          <note type="speaker">
            Anf. 105 PER BILL (m) replik:
          </note>
          <note>
            Fru talman! Inger Lundberg och jag är helt överens när det gäller
            splittringen. Det intryck jag får när jag läser propositionen
            är att man jagar ihop ett antal sådana här sektorsforskningsmyndigheter
            och lägger en stor hög hatt på dem i hopp om att det ska bli bättre.
            Det är svårt att i dag utifrån propositionen kunna se om så verkligen
            kommer att ske men det kan vi kanske jobba gemensamt för.
          </note>
          <note>
            En kraftsamling kring vissa större projekt tror jag är alldeles
            nödvändig. Möjligen kan den centralisering som regeringen föreslår
            ha sina fördelar men sammantaget tycker vi att centraliseringen
            med både ett § 5-förordnande och detta vetenskapsråd på något
            sätt blir ett dubbelkommando för centralisering. Det tror vi är
            ett stort problem.
          </note>
          <note>
            Sedan gäller det tvärvetenskapen. Ja, visst hittar vi många nya
            spännande och vinstgivande saker när gamla vetenskapsområden så
            att säga träffar varandra. I kanterna av de två uppstår många
            nya. Men djupt nere, långt inne på gamla klassiska vetenskapsområden,
            finns det ju också ett idogt grävande som leder till stora landvinningar.
            För mycket av tvärvetenskap och en tro på att vi här i riksdagen
            kan bestämma att vi ska ta x % av tvärvetenskap och att det ska
            vara y % mindre av riktigt grävande idogt arbete inom klassiska
            områden tror jag blir väldigt svårt.
          </note>
          <note type="speaker">
            Anf. 106 INGER LUNDBERG (s) replik:
          </note>
          <note>
            Fru talman! I det senaste kan jag bara instämma med Per Bill,
            fru talman. Det gäller att vi är väldigt försiktiga. Vi sitter
            i utbildningsutskottet och får en radda av forskningsönskemål
            från alla de partier -
          </note>
          <note>
            inget är bättre eller sämre än det andra. Jag tror att det är
            viktigt att vi håller oss kalla och inser att mycket växer fram
            just i dialogen mellan forskarna själva och det omgivande samhället.
          </note>
          <note>
            Men vi måste skapa förutsättningar för att bryta gränserna och
            för att göra kraftsamlingar över ämnesgränser, för det finns naturligtvis
            en risk många gånger för att också forskarsamhället sitter fast
            i gamla strukturer. Där tror jag att det nya vetenskapsrådet kan
            hjälpa till.
          </note>
          <note>
            Sedan vill jag säga väldigt bestämt att vi inte kommer att få
            någon ensidig, enkel forskningsorganisation i Sverige. Vi har
            självständiga myndigheter, med alla våra lärosäten och stiftelser.
            Det finns en mängd aktörer också på den svenska arenan. Men vi
            förändrar, förbättrar och förenklar den centrala rådsorganisationen
            och gör den betydligt mer kraftfull med de förslag som regeringen
            och utskottet har gett.
          </note>
          <note>
            Jag vill ge ett exempel på bra samband. Jag tycker att det finns
            mycket värdefulla samband mellan Rådet för sociala frågor och
            arbetslivet. Vi ser det med de problem som nu diskuteras på arbetslivets
            område.
          </note>
          <note>
            Jag mötte det när jag jobbade med Socialtjänstutredningen, och
            såg att den enskilt viktigaste sociala frågan är människors möjlighet
            till etablering och förankring på arbetsmarknaden.
          </note>
          <note>
            På det sättet har man väldigt seriöst, först i Forskning 2000,
            sedan hos remissinstanserna och sedan hos de utredningsgrupper
            som regeringen har jobbat med format den råds- och myndighetsorganisation
            som vi ska ta ställning till i dag.
          </note>
          <note type="speaker">
            Anf. 107 YVONNE ANDERSSON (kd) replik:
          </note>
          <note>
            Fru talman! Inger Lundberg talar här om hur forskningen är i
            dag och de framsteg som vi har gjort.
          </note>
          <note>
            Det känner vi till, och vi tycker att det är bra.
          </note>
          <note>
            Det var så Inger Lundberg inledde sitt anförande, för att snabbt
            därefter övergå till att tala om att vi kristdemokrater inte har
            vetat hur vi ville ha forskningen. Jag vill gärna uppmärksamma
            Inger Lundberg på att om hon hade läst vår motion tydligt hade
            hon sett att vi tar ställning till en organisation som vi inte
            har i dag. Vi vill också ha en annan organisation för finansiering,
            och vi vill att den ska vara kopplad också till de som utför forskningen
            på beställning av olika slag.
          </note>
          <note>
            Detta blir bekymmersamt. Om man talar om hur det är i dag så
            är vi oroliga för att den centralisering som regeringen väljer
            ska försämra den möjlighet till god forskning som finns i dag.
          </note>
          <note>
            Det hade varit hederligare av Inger Lundberg att i stället för
            att frustreras och hoppa på mig och säga att jag talar om ministerstyrd
            forskning erkänna att vi varken under Thams eller Unckels tid
            hade den centralstyrda forskning som vi är på väg att få genom
            den modell som vi ska fatta beslut om. Den modellen innebär att
            regeringen - och i det yttersta och i realiteten handlar det då
            om vår utbildnings- och forskningsminister, som han redan kallas
            - ska tillsätta en ordförande för vetenskapsrådet. Därigenom ska
            pengar gå till forskning. Det begriper jag, och det begriper
          </note>
          <note>
            Inger Lundberg. Den centraliseringen har vi aldrig haft tidigare.
            Det är den som vi opponerar oss emot.
          </note>
          <note>
            Vad vi kristdemokrater har försökt göra är att hitta en balans
            mellan centralisering, decentralisering, konkurrens och trygg
            basfinansiering.
          </note>
          <note>
            Hur resonerar Inger Lundberg när hon försvarar modellen med att
            inledningsvis ta upp hur det är i dag?
          </note>
          <note type="speaker">
            Anf. 108 INGER LUNDBERG (s) replik:
          </note>
          <note>
            Fru talman! Jag har förstått på Yvonne Anderssons ganska mångordiga
            inledning och replik att hon vill ha en annan organisation än
            den vi har i dag. Jag har också förstått på henne att hon vill
            ha en annan organisation än den utskottet föreslår. Men Yvonne
          </note>
          <note>
            Andersson har inte talat om vilken organisation hon vill ha.
            Kd är ju inte ett litet pluttparti längre, och då kan det finnas
            krav på att man har en ordentligt genomtänkt uppfattning. Så schysta
            är ändå moderaterna i den här debatten.
          </note>
          <note>
            Om borgerligheten ska vara någon form av regeringsalternativ
            tror jag också att väljarna förväntar sig att det finns något
            sorts gemensam uppfattning i frågan.
          </note>
          <note>
            När det gäller frågan om ordförandeskapet i forskningsråden så
            tycker jag fortfarande att Yvonne
          </note>
          <note>
            Andersson har anledning att be forskningsrådens ordförande om
            en rejäl ursäkt. Antingen så är de ministerstyrda, som Yvonne
            Andersson gav intryck av, eller så är de självständiga företrädare.
          </note>
          <note>
            Jag vill också klart säga att vi har bl.a. markerat i utskottstexten
            det som hela tiden har sagts av regeringen om att t.ex. ämnesrådens
            huvudsekreterare tillsätts av ämnesråden. Det är självständiga
            uppdrag för dem. Det är inte heller Thomas Östros personligen
            som tillsätter rådsordförande, utan det gör regeringen in pleno,
            precis som regeringen Bildt och regeringen
          </note>
          <note>
            Carlsson in pleno har gjort det tidigare etc., etc.
          </note>
          <note type="speaker">
            Anf. 109 YVONNE ANDERSSON (kd) replik:
          </note>
          <note>
            Fru talman! På något sätt väljer Inger Lundberg att tala om att
            hon inte har läst de förslag vi har haft på forskningsorganisation.
            Vi har skrivit det, men det har inte uppfattats av Inger Lundberg
            - och det är ett problem som vi inte kan lösa här och nu.
          </note>
          <note>
            Det andra gäller forskningsrådens ordförande och i vilken mening
            de är styrda av regeringen när regeringen väljer ut dem.
          </note>
          <note>
            Om Inger Lundberg hade lyssnat på mitt anförande skulle hon ha
            hört att jag inledde det med att säga att om man skulle titta
            på detta rent teoretiskt, i det slutna rummet, så skulle modellen
            kunna vara bra i flera avseenden. Men om man tittar på hur det
            realistiskt blir, när det handlar om människor och om oerhört
            starka intressen på en mycket bred bas både på djupet och bredden,
            så ser man att detta inte kommer att vara självklart. Därför har
            jag pekat på att en centralisering innebär faror.
          </note>
          <note>
            På Unckels och Thams tid fanns det nämligen många fler forskningsråd
            som hade fler ordförande som tillsattes på ett något annorlunda
            sätt än fallet blir när vi får en minister med få ordförande och
            få forskningsråd. Jag har försökt uppmärksamma att centraliseringen
            inte självfallet är av godo för den goda forskning vi har i dag.
          </note>
          <note>
            Tittar vi på den parlamentariska utredning som gjorts tidigare
            med Forskning 2000, som hade diametralt annorlunda utgångspunkter,
            ser vi att man kanske inte skulle ha låtit pendeln svänga så rejält
            till det förslag som ligger i dag.
          </note>
          <note type="speaker">
            Anf. 110 INGER LUNDBERG (s) replik:
          </note>
          <note>
            Fru talman! Jag får naturligtvis be Yvonne Andersson om ursäkt
            om jag inte fullt ut har uppfattat kd:s förslag. Det var väldigt
            mycket fina, värdeladdade ord i Yvonne Anderssons anförande. Men
            jag uppfattade mycket lite av struktur när det gäller alternativ
            organisation. Det finns en risk att det dunkelt sagda också blir
            det dunkelt uppfattade.
          </note>
          <note>
            Jag förstod på Yvonne Anderssons andra replik att den organisation
            som utskottet föreslår egentligen är väldigt bra, men att risken
            är att det blir väldigt konstigt folk som jobbar med den. Därför
            kan vi alltså inte använda oss av den.
          </note>
          <note>
            Vi gör bedömningen från utskottsmajoriteten att det kommer att
            finnas både kompetenta och självständiga forskare och allmänföreträdare
            som går in i de nya rådsorganisationerna. Vi vet att Sverige har
            en flora av en mängd aktörer på forskningsområdet som garanterar
            suveränitet, självständighet, frihet och en öppen forskardebatt.
          </note>
          <note type="speaker">
            Anf. 111 SOFIA JONSSON (c) replik:
          </note>
          <note>
            Fru talman! Inger Lundberg diskuterar ganska mycket om kvalitet
            och den fria forskningen i sitt anförande. Hon berättade också
            en historia om en kvinna som började doktorera, vilket är väldigt
            bra och intressant.
          </note>
          <note>
            Inger Lundberg lägger stark tonvikt på kvalitet, och diskuterar
            de mindre och medelstora högskolorna. Jag undrar hur hon då i
            sitt nästa steg funderar kring hur de här mindre och medelstora
            högskolorna ska konkurrera när det gäller forskningråden och se
            till att de får en bra fortsatt forskning, om de inte har möjligheten
            till en grundforskning och pengarna i grunden.
          </note>
          <note>
            Det andra är organisationen som vi diskuterar här i dag kontra
            resurserna. Flera har ju varit inne på detta och funderat över
            hur det kan komma sig att vi lägger fram ett organisationsförslag
            innan vi vet hur det ska fungera med resurserna. En koppling kan
            ju vara att vi för ett par veckor sedan diskuterade en proposition
            där bl.a. en gymnasieexamen skulle vara med, men man valde att
            plocka bort den eftersom vi i höst också ska diskutera antagningen
            till högskolor och universitet. Vi såg då att detta har så stor
            samhörighet.
          </note>
          <note>
            Hur kommer det sig att ni inte har sett den här samhörigheten
            och valt att lägga fram det som ett gemensamt förslag?
          </note>
          <note type="speaker">
            Anf. 112 INGER LUNDBERG (s) replik:
          </note>
          <note>
            Fru talman! Visst är pengar viktiga för alla lärosäten. Därför
            var det så positivt att den socialdemokratiska regeringen under
            den förra mandatperioden kunde genomföra en mycket kraftig relativ
            ökning av de fasta forskningsresurserna till de mindre och medelstora
            lärosätena. Det var det som ledde till att bl.a.
          </note>
          <note>
            högskolorna i Örebro, Karlstad och Växjö kunde ta steget att
            bli universitet. Därför är det så värdefullt att
          </note>
          <note>
            Thomas Östros slog fast de ökade resurser som gick till ett antal
            lärosäten, bl.a. de nya universiteten och de med vetenskapsområden.
          </note>
          <note>
            Jag har ju varit rätt länge i riksdagen nu. Jag minns hur tufft
            det var under de borgerliga åren när
          </note>
          <note>
            Centern var med i regeringen. Då var det omöjligt att få en allvarlig
            diskussion om resurser till mindre och medelstora lärosäten. Det
            blev möjligt först när Centern bröt sig loss ur det borgerliga
            samarbetet och började samverka med socialdemokratin. Socialdemokratin
            har fortsatt dessa satsningar under den här mandatperioden.
          </note>
          <note>
            Men det handlar inte bara om pengar. Det handlar också om profilering.
            Vi kan ta exemplet med Örebro-Linköping, som Yvonne Andersson
            nämnde tidigare. Där samverkar man kring handikappforskningen.
            Denna samverkan mellan två inte så stora lärosäten leder till
            att man kan göra väldigt spännande saker.
          </note>
          <note>
            Sedan vill jag slutligen säga, Sofia Jonsson, att jag tror att
            det är väldigt klokt att vi har en organisation i sjön när vi
            gör olika satsningar inför nästa år. Jag tror att forskarsamhället
            är tacksamt för att regeringen hade förmågan att fatta beslut
            och att man inte var så vankelmodig som några av de borgerliga
            partierna här visar sig vara.
          </note>
          <note type="speaker">
            Anf. 113 SOFIA JONSSON (c) replik:
          </note>
          <note>
            Fru talman! Det var intressant att Inger Lundberg i den här debatten
            säger att Centrum för handikappvetenskap, som ligger i Linköping
            och Örebro, är viktigt, eftersom hon inte har deltagit och sagt
            att vi kan lägga mer pengar där.
          </note>
          <note>
            Jag fick inte riktigt svar på mina frågor. När man börjar diskutera
            en organisationsförändring brukar man också diskutera hur den
            ska se ut, vilka resurser vi kan använda oss av och framför allt
            hur organisationen i sin helhet kan få del av resurserna. Det
            är ju detta som är så oklart. Man har inte lagt tillräckliga resurser
            på de mindre och medelstora högskolorna.
          </note>
          <note>
            T.o.m. de nya universiteten i Karlstad, Örebro och
          </note>
          <note>
            Växjö fick ju först skylten universitet och ganska sent därefter
            resurser till att bygga upp det. Det är alltså en retroaktiv politik.
            En retroaktiv politik håller inte i längden. Om man ska ha förutsättningar
            att lyckas som en mindre eller medelstor högskola måste resurserna
            finnas med från början så att man får tillgång till medlen och
            möjligheter till en bra forskning.
          </note>
          <note type="speaker">
            Anf. 114 INGER LUNDBERG (s) replik:
          </note>
          <note>
            Fru talman! Sofia Jonsson vet mycket väl att universiteten i
            Örebro, Växjö och Karlstad fick resurser precis i enlighet med
            de löften som Carl Tham och statsministern gav vid presskonferensen
            om de nya universiteten. Nya resurser skulle tillföras i precis
            den ordning som de har tillförts.
          </note>
          <note>
            När det gäller organisationen vidhåller jag att det är en styrka
            att ha en kraftfull och flexibel organisation i sjön när man förstärker
            forskningen på olika områden. Vi har en bra organisation för forskningsarbetet
            ute på de olika lärosätena. Vi kommer att få en modern forskningsrådsorganisation,
            och det är inte tack vare t.ex. Centerpartiet. Utan det är trots
            Centerpartiet som mer har pratat om mañana och att vänta, fast
            vi har så mycket underlag.
          </note>
          <note type="speaker">
            Anf. 115 ULF NILSSON (fp) replik:
          </note>
          <note>
            Fru talman! Inger Lundberg inledde med att berätta om en kvinna
            som doktorerade. Jag tycker att det var ett trevligt exempel.
            Men det är inte särskilt typiskt. Sverige ligger lågt i statistiken
            när det gäller kvinnliga doktorer. Vi ligger lägre än t.ex. Spanien,
            för nämna ett exempel, men det gäller många andra länder också,
            t.ex. USA m.fl. Vi ligger över huvud taget lägre när det gäller
            antalet människor som doktorerar i förhållande till befolkning
            och antal studenter än jämförbara länder. Det är en fråga som
            vore värd en lång diskussion för sig.
          </note>
          <note>
            Inger Lundberg säger att det är svagt att vi bara säger nej.
            Men det som jag tycker är svagt, fru talman, är att det är så
            många viktiga frågor som skulle ha behövt besvaras först. En av
            de viktigaste frågorna är t.ex. hur vi säkrar forskningens och
            högskolornas autonomi. Det handlar om sådana saker som hur styrelser
            utses och hur stor del av forskningsresurserna som ska styras
            av politiska riktlinjer. Det handlar om sådana saker som vilka
            politiska riktlinjer vi ska ha för de här områdesinriktade nya
            forskningsråden.
          </note>
          <note>
            Hur vi än resonerar, om vi kallar det ministerstyre eller något
            annat, blir risken för ett starkt politiskt inflytande större
            när nyckelpersoner på olika nivåer utses av regeringen. Sedan
            kan de variera från regering till regering hur man utnyttjar det
            inflytandet.
          </note>
          <note>
            Låt mig försöka sammanfatta detta i en fråga. Det var många av
            de principiellt viktiga frågorna som
          </note>
          <note>
            Inger Lundberg inte tog upp i sitt anförande. Hur ser
          </note>
          <note>
            Inger Lundberg på förhållandet mellan fasta resurser direkt till
            högskolor och universitet och de resurser som går till råd som
            ska dela ut pengar för sökta projekt? Det har ju bl.a. med universitetens
            och forskningens autonomi att göra.
          </note>
          <note type="speaker">
            Anf. 116 INGER LUNDBERG (s) replik:
          </note>
          <note>
            Fru talman! Det är viktigt att vi säkrar de fasta forskningsresurserna
            till lärosätena. Därför är jag väldigt glad över att socialdemokratin,
            trots de tuffa besparingar som har varit under 90-talet, i stort
            sett har klarat att hålla de fasta forskningsresurserna oförändrade
            i fasta priser. Det har t.o.m. skett en ökning under senare år.
            Sammantaget har lärosätena faktiskt fått en ganska hygglig ökning
            av forskningsresurserna sedan 1993/1994. Jag tror att det är en
            ökning på uppemot 17 %.
          </note>
          <note>
            Det största besparingarna har genomförts på forskningsråden.
            Jag antar att också Ulf Nilsson är medveten om att vi har haft
            ett oerhört tufft 90-tal som har tvingat fram besparingar på alla
            områden, även på de områden som vi värnar allra mest. När man
            nu ska se över fördelningen av forskningsresurserna finns det
            anledning att se om det finns skäl att stärka resurserna till
            råden. Hur detta slutligt ska göras är en avvägning som inte är
            färdig. Utskottet kommer att göra detta i höst.
          </note>
          <note>
            Jag tror att det är angeläget att man inte tappar forskarutbildningen
            där det är så viktigt, inte minst för kvinnornas skull, att vi
            gör ordentliga insatser.
          </note>
          <note>
            Men det är också viktigt att vi tittar på råden. Vi får självfallet
            inte heller glömma bort de fasta forskningsresurserna. Men vi
            jobbar med begränsade pengar. Jag tycker att det är lite för tidigt
            att uttala sig om hur den exakta fördelningen ska se ut.
          </note>
          <note type="speaker">
            Anf. 117 ULF NILSSON (fp) replik:
          </note>
          <note>
            Fru talman! Det här ett exempel på det som jag tycker är grundfelet
            i den här propositionen. Man borde haft en principiell diskussion
            om förhållandet mellan fasta forskningsresurser och resurser som
            fördelas på annat sätt via vetenskapsråd eller vad man kallar
            det för. Det hade varit intressant att höra om
          </note>
          <note>
            Inger Lundberg över huvud taget har någon uppfattning - om huruvida
            det ska ske någon förskjutning eller om det ska vara samma förhållande
            som nu. Det behöver naturligtvis inte vara någon exakt uppfattning.
          </note>
          <note>
            Sedan är det ju ett faktum, och det kan bero på många olika saker,
            att resurserna till forskningen i förhållande till antalet studenter
            har minskat kraftigt sedan 1995. Det borde ha tvingat fram en
            diskussion om hur man ser på forskningsresurserna för framtiden
            innan man fattar beslut om en organisation. Vi vet ju inte ens
            hur stor del av forskningsresurserna som den ska omfatta.
          </note>
          <note type="speaker">
            Anf. 118 INGER LUNDBERG (s) replik:
          </note>
          <note>
            Fru talman! Ursäkta, Ulf Nilsson! Vi har haft en forskningsorganisation
            med ett antal råd som fungerade när vi hade lite mer pengar i
            systemet och som har fungerat när vi sparade. Den har utifrån
            de förutsättningar som gavs då varit en hyggligt bra organisation.
            Nu lägger vi fram förslag om en organisation som fungerar med
            de resurser som finns till råden i dag och som självfallet kan
            göra bättre grejer om man får tillgång till mer resurser.
          </note>
          <note>
            Jag måste säga att Ulf Nilssons motstånd och argument är den
            obotfärdiges förhinder. Det finns inga sakskäl för att avvakta
            med organisationen. Det skulle bara innebära mer oro för de myndigheter
            det berör, mer tappad effektivitet att hålla på att skjuta på
            det här. Det är uppriktigt sagt, herr Nilsson, lite korkat.
          </note>
          <note>
            Anf. 119 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är en väldigt spännande tid att arbeta med utbildnings-
            och forskningspolitik. Så känner åtminstone jag. Jag tror också
            att de samarbetspartner vi har i riksdagen smittas av den stämning
            som finns i vårt land av att utbildnings- och forskningsfrågor
            får en allt större betydelse. Det beror inte minst på att den
            vetenskapliga utvecklingen är oerhört intressant, ställer svåra
            frågor rasande snabbt och innehåller en hel del löften inför framtiden.
          </note>
          <note>
            Men det beror också på att det politiskt får en allt större tyngd.
            När G 8-länderna, de stora industriländerna, de stora ekonomierna
            i världen, samlades i våras diskuterade man utbildnings- och forskningsfrågor.
            Det har inte hänt tidigare. När regeringscheferna och statscheferna
            i Europeiska unionen träffades i Lissabon i mars ägnades två dagar
            åt att diskutera utbildnings- och forskningsfrågor och vikten
            av de frågorna för våra länders utveckling. Det visar också att
            utbildnings- och forskningsfrågorna kommer alltmer i centrum för
            en strategi för att bygga ett gott samhälle, ett dynamiskt samhälle,
            ett livskraftigt samhälle.
          </note>
          <note>
            Den här idén om att utbildnings- och forskningsfrågorna är spännande
            och intressanta har inte riktigt smittat av sig på oppositionen.
            Det är lite tråkigt att lyssna på er. Lusten finns inte riktigt
            där. Idéerna finns inte riktigt där. Vi har nu under ett års tid
            lagt fram flera viktiga propositioner och nästan varje gång har
            svaret från er varit: Det där borde vi vänta med.
          </note>
          <note>
            Det där borde vi utreda. Egentligen är det där inte något bra
            alls. Men egna idéer har det varit ganska tunnsått med.
          </note>
          <note>
            Det började när vi tillsammans med Gunnar Goude och Britt-Marie
            Danestig arbetade fram en studiemedelsreform. Det är en viktig
            reform som träder i kraft nästa år. Det är en stor resursinsats
            för att göra studiemedelssystemet generösare. Då var det fyra
            olika besked från de borgerliga partierna, och helst skulle man
            vänta och utreda vidare.
          </note>
          <note>
            Det fortsatte när vi tillsammans med v och mp lade fram förslag
            om studentinflytande och kvalitetsgranskning. Det är en proposition
            som handlar mycket om hur vi kan förstärka våra högskolors arbete
            med att ge utbildning av allra högsta kvalitet. Studenternas inflytande
            är naturligtvis viktigt. Den externa granskningen av kvaliteten
            ska vara mycket ambitiös. Också där var det fråga om utredningar
            och om att vänta.
          </note>
          <note>
            Det har fortsatt när vi för någon vecka sedan tillsammans lade
            fram en lärarutbildningsproposition.
          </note>
          <note>
            Den handlar mycket om att stärka den vetenskapliga förankringen
            för lärarutbildningen, en stor stark forskningssatsning kopplad
            till lärarutbildningarna.
          </note>
          <note>
            Också där var det mycket missmod från de borgerliga partierna.
          </note>
          <note>
            Nu när vi diskuterar hur vi kan skapa en forskningsfinansieringsorganisation
            som kan möta de utmaningar som forskningspolitiken står inför
            är det också där vankelmod och tvekan och inga riktiga egna spänstiga
            förslag.
          </note>
          <note>
            Det är synd. Utbildnings- och forskningspolitiken är så pass
            viktig att det kräver att vi har en vital opposition som orkar
            att driva en idérik opposition.
          </note>
          <note>
            Regeringens politik syftar till att bryta väg för kunskapssamhället.
            Det gör vi på många olika områden. Det finns en sammanhållen idé
            och en sammanhållen tanke bakom detta. När vi föreslår allmän
            förskola är det ett steg i att stärka Sverige som kunskapssamhälle.
            När vi föreslår en ny forskningsfinansieringsorganisation är också
            det ett sätt att stärka
          </note>
          <note>
            Sveriges möjligheter för framtiden.
          </note>
          <note>
            Utgångsläget är för oss väldigt gott. Det märks oerhört tydligt
            i EU-samarbetet. Sverige går nu mot att snart vara ordförande.
            Också i utbildningsministerrådet och forskningsministerrådet kommer
            Sverige att hålla i ordförandeklubban. Vi möts med stor respekt
            i de sammanhangen därför att vi har kommit långt i att bryta väg
            för kunskapssamhället.
          </note>
          <note>
            Sverige som forskningsnation tillhör de absolut mest framstående
            länderna i världen. Vi lägger ned störst andel av vår BNP i forskning
            och utveckling, närmare 4 %. Ja, säger man då, men det är ju näringslivet
            som står för en stor del. Men också det är ett tecken på att vi
            är på väg in i kunskapssamhället.
          </note>
          <note>
            Vårt näringsliv har förvandlats. Vi lägger också mycket stora
            statliga resurser på forskning och utveckling jämfört med de flesta
            andra länder. Sverige är ett intressant land i Europasammanhang
            som ett föregångsland när det gäller utbildning och forskning.
          </note>
          <note>
            Vi är också ett land som i OECD:s senaste jämförelse, tillsammans
            med Finland, visar sig ha den högsta andelen av befolkningen med
            forskarexamen. Det är inte som Ulf Nilsson säger, att vi ligger
            långt ned.
          </note>
          <note>
            Vi har den högsta andelen. Vi ligger i världstopp.
          </note>
          <note>
            Och det har vi att tacka de stora satsningar för som har gjorts
            historiskt på forskning och utveckling i
          </note>
          <note>
            Sverige.
          </note>
          <note>
            Det är klart att den position vi nu har behåller vi inte om vi
            slår oss till ro. Det behövs mer resurser till forskning, mer
            resurser till forskarutbildning. Det är ingen tvekan om det. Vi
            har ett antal år framför oss med väldigt goda resursförstärkningar
            för forskningspolitiken i Sverige. Det är bra.
          </note>
          <note>
            Men vi behöver också en annan insikt. Det är att trots att vi
            är nummer ett i världen när det gäller att avsätta resurser till
            forskning och utveckling är vi ett litet forskningsland. Vi står
            för ungefär 1 % av världens forskning. Det ger oss ett perspektiv.
            Det ger oss anledning att fundera kring hur vi använder de stora
            resurser som det ju är för oss som ett rikt och litet land jämfört
            med den totala världssatsningen. Hur använder vi dem på klokast
            möjliga sätt?
          </note>
          <note>
            Det är då organisationsfrågan blir en viktig fråga.
          </note>
          <note>
            Den blir inte ett sätt att flytta klossar och dra linjer och
            pilar utan ett sätt att försöka skapa en organisation som använder
            varenda forskningskrona så klokt som möjligt. Det är min utgångspunkt
            i det här arbetet. Jag har ett par grundläggande principer för
            hur jag vill se en modern forskningsfinansieringsorganisation.
          </note>
          <note>
            Den första är att den ska ha förmåga till kraftsamlingar, förmåga
            att vara med och driva prioriteringar.
          </note>
          <note>
            Det är så vi kan ligga kvar i världstoppen. Det är genom att
            se till att Sverige på flera forskningsområden ligger i den absoluta
            bräschen.
          </note>
          <note>
            Det handlar t.ex. om humanistisk forskning. Det finns rader av
            mycket viktiga strategiska områden för
          </note>
          <note>
            Sverige inom humaniora. I globaliseringens tid, i tider av kulturmöten,
            i tider av social oro är det klart att humanistisk forskning måste
            ligga mycket högt på prioriteringslistan.
          </note>
          <note>
            Här finns också biotekniken med en oerhört spännande utveckling.
            Kartläggningen av det mänskliga genomet börjar bli färdigt. Alla
            länder som har ett starkt intresse av att bedriva modern forskningspolitik
            står nu i startgroparna för att vidareutveckla detta.
          </note>
          <note>
            Vilken bot kan vi finna på svåra sjukdomar? På vilket sätt kan
            vi förstå hur människan fungerar på ett bättre sätt? Kan vi dessutom
            få småföretagsamhet och stora företag att dra nytta av de resultaten
            är det viktigt för vårt välstånd som människor och som ekonomi.
            Det är viktigt med en kraftsamling.
          </note>
          <note>
            Den andra viktiga principen är att vi ska ha en forskningsfinansieringsorganisation
            som är så bred att vi tillåter ämnesområden och problemområden
            att mötas. Vi ska inte ha en sådan organisation som vi har i dag,
            som jag tror att t.o.m. kristdemokraterna tycker är för stökig,
            om jag återger er motion. Vi ska ha en organisation som gör att
            vi får bredare områden och öppnar för möten mellan ämnen. Just
            där händer det ju intressanta saker. Det är en spännande kunskapsutveckling
            som inte alltid följer de klassiska ämnesbegreppen.
          </note>
          <note>
            Jag har själv min förankring djupt i ett ämne och tycker att
            det är klart att ämnet alltid är oerhört viktigt. Men man måste
            samtidigt kunna se att det händer saker mellan ämnen, inom t.ex.
            bioteknik. Att starta ett ambitiöst forskningsprogram inom bioteknik
            måste vara en viktig uppgift för Sverige. Det handlar om djupa
            kunskaper i naturvetenskap men också om djupa kunskaper kring
            etiska frågeställningar, kring samhällsvetenskapliga frågeställningar.
          </note>
          <note>
            Den typen av projekt bör ju kunna gå sida vid sida, så att man
            inte börjar med de djupa naturvetenskapliga frågeställningarna
            och avslutar med några humanistiska frågor som en kaka till kaffet.
            På så vis behöver vi få ämnesområdena att komma ihop och resonera
            under forskningsprojektens gång.
          </note>
          <note>
            Alltså: Skapa en organisation för att skapa möten mellan områden.
          </note>
          <note>
            Det tredje är, och det är jag helt övertygad om, att vi behöver
            förstärka vår förmåga att prioritera i Sverige. Om jag säger prioritera
            blir jag ganska stött över att höra människor säga att då är inte
            humaniora med.
          </note>
          <note>
            För mig är det en självklarhet att det måste finnas med i diskussionen
            på samma villkor som andra vetenskapsområden.
          </note>
          <note>
            Vi behöver förstärka förmågan att prioritera. Hur gör vi det?
          </note>
          <note>
            Jag vill skapa organisationer och institutioner som gör det möjligt
            för forskarna själva att starkare prioritera med resurserna. Vi
            måste ha en stark tilltro till forskarsamhällets förmåga att själv
            fatta beslut. Det har jag, och det tror jag att man har i kammaren.
          </note>
          <note>
            Därför blir forskarstyret väldigt viktigt. Det blir oerhört viktigt
            för respekten bland forskarna och för att det verkligen är de
            vetenskapliga frågeställningarna som styr. Men vi kan hjälpa till
            att skapa organisationer som gör att det blir lättare för forskarna
            att fatta de prioriteringsbesluten. Det är en tredje viktig princip
            i mitt arbete med en ny organisation.
          </note>
          <note>
            Vi har haft ett antal avstämningar med forskningspolitiken. Vi
            började för ett år sedan med propositionen Vissa forskningsfrågor,
            där regeringen och riksdagsmajoriteten slog fast vad grundprincipen
            nu är: grundforskningen. Det fria nyfikenhetsdrivna sökandet efter
            kunskap är grundbulten i forskningsstrategin. Forskarutbildningen
            är den strategiska utbildningsformen i Sverige. En kraftig ökning
            av examinationerna från forskarutbildningen kommer vi att ha stor
            nytta av för universitetens och högskolornas utveckling, men också
            för det övriga samhällets utveckling. Då krävs mer resurser.
          </note>
          <note>
            Nu kommer propositionen om myndighetsorganisationen, en fråga
            som har utretts och stötts och blötts i många år. Forskarsamhället
            kräver att vi agerar, inte att vi med jämna mellanrum tillsätter
            en utredning och skapar ny oro i systemet, utan att vi faktiskt
            fullföljer med ett beslut.
          </note>
          <note>
            Till hösten kommer den forskningspolitiska propositionen - den
            som ska komma vart fjärde år - med inriktningen och resursfördelningen
            och med principerna. På det sättet tror jag att vi lägger grunden
            för en mycket fin framtid för svensk forskning, om vi fattar kloka
            beslut i riksdagen.
          </note>
          <note>
            De forskningsråd som nu föreslås i propositionen är först och
            främst vetenskapsrådet. Det är ett vetenskapsråd som håller samman
            de olika vetenskapliga ämnesområdena. Vi har ämnesråd för humaniorasamhällsvetenskap,
            för naturvetenskap och teknik och för medicin. De ämnesrådena
            kommer naturligtvis att ha ett stort ansvar för ansökningar som
            kommer från forskarna kring forskningsprojekt, precis som det
            fungerar i dag.
          </note>
          <note>
            Det är en viktig del i forskningens liv.
          </note>
          <note>
            Vetenskapsrådets styrelse kommer att ha en möjlighet att driva
            det som också är så viktigt, nämligen kraftsamling och gränsöverskridande
            och - med hjälp av den styrelseformen - kommer den att få det
            att fungera mycket bättre. Vi behöver kraftsamlingar kring en
            rad viktiga områden, och då blir styrelsen väldigt viktig.
          </note>
          <note>
            Styrelsen får forskarmajoritet, vald av forskarna.
          </note>
          <note>
            Ämnesråden får forskarmajoritet, valda av forskarna.
          </note>
          <note>
            Det är en viktig del i den akademiska friheten. Inte, som Per
            Bill och andra brukar tro, att forskningsfrihet handlar om stiftelser
            som har styrelser som utser sig själva och som aldrig behöver
            fråga forskarna vad de ska göra. Det är inte forskningsfrihet,
            det handlar om makt och pengar. Forskningsfrihet handlar om att
            forskarna själva får styra prioriteringarna. Det är en viktig
            del.
          </note>
          <note>
            Vetenskapsrådet blir det centrala grundforskningsrådet i Sverige.
            Det instiftas genom lag för att inte Per Unckel eller Per Bill,
            när det kanske - Gud förbjude - blir dags för regeringsskifte
            någon gång i framtiden, får chansen att ta undan forskarstyret
            utan att komma till riksdagen och ta en debatt om saken.
          </note>
          <note>
            Det är viktigt. Det är ett s.k. Unckelskydd som vi inför.
          </note>
          <note>
            Vi inför två råd för två väldigt viktiga framtidsområden, nämligen
            sociala frågor och arbetsliv. Det handlar om forskning kring det
            som rör människan, de sociala frågeställningarna som blir allt
            viktigare i vårt samhälle, arbetslivet som i stora delar har en
            stark koppling till detta. Vi får ämnesområden att möta varandra,
            och vi stärker forskarstyrningen.
          </note>
          <note>
            I det andra rådet, forskning kring ekologisk uthållighet, möts
            lantbruket, miljöforskningen och samhällsplaneringen i forskningsprojekt
            som handlar om hur vi bygger Sverige ekologiskt uthålligt med
            förstärkt forskarstyre med forskarmajoritet.
          </note>
          <note>
            Den fjärde myndigheten, forsknings- och utvecklingsmyndigheten,
            får ett brett ansvarsfält som handlar om att stimulera innovationerna,
            kopplingen till näringslivet - inte minst till små och medelstora
            företag som får chans att spela på utrymmet från att initiera
            forskningsprojekt till att vara med i utvecklingsprojekt.
          </note>
          <note>
            Att få den här sammankopplingen, att också ha med sig ett innovationsperspektiv
            är också väldigt viktigt.
          </note>
          <note>
            Jag tror att det är möjligt att hålla de bollarna i luften samtidigt.
            Det är den starka uppslutningen från riksdagen kring att det är
            vi, och bara vi, som kan garantera den fria forskningen. Alla
            andra finansiärer kommer förr eller senare att ha synpunkter på
            resultatet och vilja styra detta. Det är vår huvuduppgift.
          </note>
          <note>
            Staten har, med de resurser som nu går till sektorsforskning
            i den nu reformerade organisationen, ett intresse av att stimulera
            problemorienterad forskning.
          </note>
          <note>
            När vi kommer till den framtida resursfrågan är det en viktig
            avvägning. Hur ser vi det framöver? Vilka ska ha nya resurser?
            Var ska vi göra förstärkningar?
          </note>
          <note>
            I den diskussionen finns både fakultetsmedlen och de nya råden
            med. De ger en fin möjlighet till satsningar från riksdagens sida.
            Om det för jag gärna en fortsatt dialog med er, och gärna med
            borgerliga partier, om ni hittar sugen igen att kreativt diskutera
            framtidsfrågorna.
          </note>
          <note>
            Det återkommer vi till i forskningspolitiska propositionen. Den
            här propositionen handlar inte om att ta pengar från sektorsforskningen,
            att föra över till fakultetsmedel eller något annat, som en del
            av er har fått för er. Nu bygger vi med de resurser som i dag
            finns till råds- och sektorsforskningsorgan en ny organisation
            som gör att vi kan möta framtiden på ett mycket bättre sätt än
            med den gamla, och med de grundläggande principer som jag har
            beskrivit, där tilliten till forskarsamhället och kravet på kraftsamling
            och prioritering är den grundläggande tonen i propositionen. Tack!
          </note>
          <note type="speaker">
            Anf. 120 PER BILL (m) replik:
          </note>
          <note>
            Fru talman! Jag tycker att det var trevligt att höra utbildningsministern
            säga att han är intresserad av att föra en dialog med de borgerliga
            partierna kring forskningsfrågor. Jag vill här och nu säga att
            utbildningsministern kan välja tid och plats. Bara utbildningsministern
            återkommer innan han lägger sin proposition, lovar jag att göra
            allt jag kan för att både jag och andra från de borgerliga partierna
            ska finnas på plats.
          </note>
          <note>
            Det vore bra om utbildningsministern tog fram sin almanacka och
            redan i dag talade om vilken tid som passar för ett möte. Ett
            möte har vi längtat länge efter.
          </note>
          <note>
            Jag hoppas också att ministern upptäcker - kanske med ett leende
            - antydan till glöd i min röst. Jag blir faktiskt lite förvånad
            när utbildningsministern inte bara skaffar sig full kontroll över
            forskningen och forskningsfinansieringen i Sverige. Utbildningsministern
            ska också bli en typ av recensent och domare över huruvida vi
            tycker att saker och ting är spännande, huruvida vi har någon
            lust och huruvida vi känner missmod eller inte.
          </note>
          <note>
            Oavsett hur mycket makt Thomas Östros lyckas skaffa sig lovar
            jag att han aldrig någonsin kommer att kunna hindra mig att känna
            spänning inför de här oerhört intressanta frågorna.
          </note>
          <note>
            Ministern sade att det finns många spännande frågor. Flera av
            dem har jag ställt till ministern här i dag.
          </note>
          <note>
            Jag skulle gärna vilja få svar på dem.
          </note>
          <note>
            Låt mig börja med en fråga som jag inte har ställt tidigare.
          </note>
          <note>
            När vi fick betänkandet och hörde Forskning 2000
          </note>
          <note>
            redovisa sina åsikter, sades det ganska tydligt att det finns
            mycket relativt ointressant sektorsforskning och att det går att
            ta stora pengar från sektorsforskningen och föra dem till grundforskningen.
            Var har vi de pengarna i det här betänkandet?
          </note>
          <note>
            Dessutom har jag redan tidigare ställt tre frågor som jag gärna
            skulle vilja ha svar på.
          </note>
          <note>
            Anf. 121 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det talades om tid och plats. Vad är det för fel
            på utbildningsutskottet på plan 4 i Riksdagshuset? Där diskuteras
            forskningsfrågorna och utbildningsfrågorna. Delta i detta konstruktivt.
            Gör inte som ni har gjort vid ett stort antal propositioner, utan
            att ha väl genomtänkta egna förslag. Den här gången är moderaterna
            lite av ett undantag. Det vanliga brukar vara ett blankt avvisande
            och att man kräver nya utredningar. Delta konstruktivt i utskottsarbetet!
            Jag träffar gärna borgerliga företrädare under sommaren och ser
            om det finns anledning att fortsätta att hitta arenor för samarbete.
          </note>
          <note>
            Sektorsforskningen, eller den problemorienterade forskningen,
            är en väldigt viktig del av vår forskning.
          </note>
          <note>
            Jag ser inte proposition som ett sätt att dra undan medel från
            problemorienterad forskning för att föra över till grundforskning.
            Det finns heller inget stöd för detta i riksdagen. Det är en viktig
            del av vår forskning att också kunna styra medel mot ämnesområden
            som vi tycker är viktiga.
          </note>
          <note>
            När vi nu gör stora satsningar framöver är fokus riktat på grundforskning
            och forskarutbildning. Det har jag talat om, och det är viktigt.
            Det är också de beslut som riksdagen har fattat efter en proposition
            som regeringen lade fram förra året, och det är viktigt.
          </note>
          <note>
            Med propositionen ser vi till att den problemorienterade forskningen
            får en bättre, mer adekvat organisation som gör att vi kan behålla
            inriktningen på viktiga problemområden men också förstärka kvaliteten
            och dynamiken i den forskningen. Det är en av huvudpunkterna i
            reformen.
          </note>
          <note type="speaker">
            Anf. 122 PER BILL (m) replik:
          </note>
          <note>
            Fru talman! Jag tackar för det tydliga svaren om sektorsforskningen
            och pengar till grundforskningen.
          </note>
          <note>
            Däremot har jag inte fått något svar på mina tidigare frågor.
          </note>
          <note>
            Dessutom kan jag meddela, att om vi bara ska delta i utskottsarbetet
            kommer vi knappast att se de frågor som ministern ska lägga fram
            en proposition om. Idén var att vi skulle kunna träffas innan
            ministern lägger fram sina förslag. Det var det som jag ändå tyckte
            jag såg en öppning för. Jag är oerhört angelägen att ett sådant
            möte kommer till stånd.
          </note>
          <note>
            Jag ställde tidigare tre frågor. Den första var: Varför organisationen
            först och syfte, mål, medel och strategier senare?
          </note>
          <note>
            Den andra frågan var: Varför lutar sig ministern alltid mot sina
            nuvarande samarbetspartner? Speciellt oroar det mig eftersom man
            efter den senaste vänsterpartikongressen ser än tydligare att
            partiet innehåller flera grupperingar. En gruppering, som jag
            skulle vara mycket oroad för att samarbeta med, är den som inte
            alls skäms för att kalla sig kommunister.
          </note>
          <note>
            Några av dem försöker t.o.m. att släta över de massmord som tidigare
            har begåtts i kommunismens namn. Ser ministern ingen fara i att
            han genom att samarbeta med ett sådant parti, som innehåller ganska
            många öppna kommunister, bidrar till den legitimering av kommunism
            som vi ser?
          </note>
          <note>
            Anf. 123 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag vet inte om Per Bill lyssnade på mitt anförande.
            Jag tycker att jag ganska grundligt motiverade varför det är så
            viktigt att lägga fram propositionen och få ett slut på den långa
            period av osäkerhet kring myndighetsorganisationen. Det är viktigt.
          </note>
          <note>
            Det finns många starka skäl att göra det. Det gäller att få en
            organisation som är mindre splittrad -
          </note>
          <note>
            mindre stökig, med kd:s ord - och en organisation som förmår
            att gå över gränser och låta ämnesområden mötas. Det gäller att
            förstärka forskarstyrningen så vi får en större respekt i forskarvärlden
            för den så viktiga problemorienterade forskningen och på det sättet
            få en mer dynamisk forskning. Det finns många starka skäl. Per
            Bill får väl läsa protokollet.
          </note>
          <note>
            Det är ett mycket gott samarbete med Gunnar
          </note>
          <note>
            Goude och Britt-Marie Danestig. Jag har ingenting att klaga på
            det. Det är människor som är djupt kunniga om forskning och utbildning.
            De bidrar varje gång högst väsentligt till propositionernas utformningar.
          </note>
          <note>
            Vad de själva kallar sig får de nog själva berätta. Men jag är
            mycket nöjd med det samarbetet.
          </note>
          <note type="speaker">
            Anf. 124 YVONNE ANDERSSON (kd) replik:
          </note>
          <note>
            Fru talman! Vi har hört en rad svar på de frågor som vi har funderat
            över. Idéerna finns inte, säger dock utbildningsministern om oppositionen.
            Jag vill precis som Per Bill snabbt säga: Visst finns suget.
          </note>
          <note>
            Vad vi har varit tveksamma till är att det inte finns konsekvensanalyser
            av de förslag som läggs fram.
          </note>
          <note>
            När det blir en socialiseringsprocess - som har skett med samtliga
            de propositioner som ministern här har radat upp - blir vi oroliga
            att man glömmer bort den mångfald och den etablering på olika
            områden som dock har skett.
          </note>
          <note>
            Vi ser fram emot en träff med datum, tid och allt och ställer
            gärna upp för att i möjligaste mån diskutera, eftersom en bred
            partiförankring skulle ge en långsiktighet.
          </note>
          <note>
            Ministern talar om att forskningens frihet handlar om att forskarna
            ska få styra. Jag hade en fråga i mitt anförande som jag gärna
            vill ha svar på. Jag vill ställa den återigen. Den handlar om
            centraliseringen.
          </note>
          <note>
            Jag är orolig för den konkurrens som i dag sker på lärosätena
            för att så många forskare som möjligt ska kunna få vara med och
            styra in på sina områden. Man ska kunna profilera sitt lärosäte
            inom olika vetenskapsområden. Det går förlorat om man inte ger
            rejält med basresurser till forskningen på lärosätena.
          </note>
          <note>
            Såvitt jag har förstått ministern i olika intervjuer, och också
            vid besöket hos utskottet, ska det inte komma mer fakultetsmedel.
            Vi vet att det är ytterst begränsat med resurserna på lärosätena
            i dag. Det har gått så långt att vissa forskningsinstanser inte
            har kunnat ge medel till lärosätena utan att samtidigt se till
            infrastrukturer. Hur tänker ministern ta hand om det problemet?
          </note>
          <note>
            Anf. 125 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är en väldigt viktig frågeställning som gäller
            balansen mellan fasta resurser och rörliga resurser.
          </note>
          <note>
            Den akademiska friheten kommer både ur fakultetsanslagen och
            från de forskarstyrda rådsanslagen.
          </note>
          <note>
            Det som kan vara ett hot mot akademisk frihet är naturligtvis
            andra externa finansiärer som forskarna själva inte har något
            inflytande över. Balansfrågan är viktig att diskutera.
          </note>
          <note>
            Realt har fakultetsresurserna varit oförändrade under de oerhört
            tuffa år vi har bakom oss. Nu har vi tidigarelagt satsningar på
            de nya universiteten som har fått vetenskapsområde. Det är en
            kvarts miljard kronor i upptrappning av fasta anslag som till
            mycket stor del går till humaniora och samhällsvetenskap.
          </note>
          <note>
            Det gör att vi är inne i en satsningsperiod på humaniora och
            samhällsvetenskap.
          </note>
          <note>
            Vi kommer till den frågeställningen i forskningspropositionen
            efter sommaren. Den ska bli intressant att diskutera under sommaren
            med Yvonne Andersson och Per Bill, och kanske också fler av de
            borgerliga partierna är intresserade. Det är en väldigt viktig
            frågeställning.
          </note>
          <note>
            Jag ser framför mig en satsning på forskarutbildning. Den är
            naturligtvis kopplad till fakultetsanslag.
          </note>
          <note>
            Det är så vi finansierar forskarutbildning. Om vi i
          </note>
          <note>
            Sverige ska klara av att behålla vår förstaplats i konkurrensen
            i världen ser jag det som väldigt viktigt att vi när vi gör satsningar
            ser till att också forskningsråden har en möjlighet framöver att
            stärka sin roll.
          </note>
          <note>
            Där är anslagen konkurrensutsatta. Det är en knivskarp konkurrens.
            Det är då väldigt viktigt att kvaliteten hamnar i fokus. Jag är
            främmande för att säga:
          </note>
          <note>
            Allt till det ena och inget till det andra. För mig är det väldigt
            mycket en avvägning och en diskussion.
          </note>
          <note>
            Det talades om socialiseringsprocessen. Den har möjligen varit
            att vi har lärt känna varandra, Gunnar
          </note>
          <note>
            Goude, Britt-Marie Danestig och jag. Men de propositioner vi
            har lagt fram har ingenting med socialism att göra. Däremot har
            vi nu sett till att få en bättre organisation för forskningsfinansiering,
            bättre och generösare studiemedel, starkare kvalitetsgranskning
            av våra högskolor och att genomföra en rad andra förslag som är
            viktiga.
          </note>
          <note type="speaker">
            Anf. 126 YVONNE ANDERSSON (kd) replik:
          </note>
          <note>
            Fru talman! Ministern talade om att prioritera och sade att han
            var beredd att ta upp frågan om humaniora. Anledningen till att
            vi ofta lyfter upp den frågan -
          </note>
          <note>
            jag tror att jag har gjort det vid varje tillfälle - beror på
            att vi inte har sett den prioriteringen. Vi är måna om den.
          </note>
          <note>
            När vi väckte våra motioner på propositionen om lärarutbildning
            lyfte vi också fram att det inte hjälper att skriva att man vill
            ha en nära forskningsanknytning kring verksamheten. Vi vill se
            det i utveckling.
          </note>
          <note>
            Då kan vi räkna med att Stockholms lärarhögskola kanske i stället
            för 6 eller 7 % kan få 16 eller 17 %
          </note>
          <note>
            per capita som på andra lärosäten.
          </note>
          <note>
            Det är vad vi tycker är viktigt, och vi vill vara med att diskutera.
            Jag tror inte att vi är så långt ifrån varandra. Jag tror att
            både regeringen och vi är måna om att Sverige ska vara en kunskapsnation.
          </note>
          <note>
            Vi har inte satt oss ned för att diskutera på bred front för
            att nå målet. Hur ser utbildningsministern på t.ex. utbildningsvetenskap?
            Går det att öronmärka pengar till detta viktiga område inom humaniora
            så att det går att se att humaniora i vissa sammanhang får prioritet
            1?
          </note>
          <note>
            Anf. 127 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Yvonne Andersson frågar hur jag ser på utbildningsvetenskap.
            Regeringen lade fram en proposition häromveckan som handlar mycket
            om just detta. Vi femfaldigar resurserna. Vi anger inriktningen
            i form av en organisation där vi gör den största satsningen på
            utbildningsvetenskap som någonsin har gjorts i landet, för att
            äntligen få en knäck i kurvan. Detta ska visa att lärarutbildningen
            måste ha en livskraftig forskning som grund för att bli en riktigt
            bra utbildning. Utbildningsvetenskap är en av de viktigaste strategiska
            framtidsområdena för ett samhälle som Sverige, som bygger alltmer
            av sitt samhällsliv på kunskap. Det är ett klart svar på hur jag
            och regeringen ser på utbildningsvetenskapens framtid.
          </note>
          <note>
            Det ska vara stora resursförstärkningar, en organisation för
            att se till att knäcka det som har varit oerhört segt att förändra
            genom årtiondena; för att få en förankring på högskolorna för
            forskning med stark knytning till lärarutbildningen.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.31 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § (forts.) Forskning för framtiden - en ny organisation för
            forskningsfinansiering (forts.
          </note>
          <note>
            UbU17)
          </note>
          <note type="speaker">
            Anf. 128 ULF NILSSON (fp) replik:
          </note>
          <note>
            Fru talman! Det är naturligtvis riktigt som utbildningsministern
            säger att vi har en situation med mycket spännande forskning här
            i landet när det gäller antalet doktorer. Utbildningsministern
            talade om första plats. Jag vet inte riktigt vilken statistik
            han syftar på. Men när det gäller antalet doktorer ligger vi på
            ungefär snitt med jämförbara länder i Europa och
          </note>
          <note>
            USA i förhållande till befolkningen. Däremot ligger vi väldigt
            långt ned inom humaniora, samhällsvetenskap och naturvetenskap,
            vilket är ganska allvarligt.
          </note>
          <note>
            Naturligtvis finns det mycket bra forskning, men det finns en
            brist på resurser. Antalet doktorer och forskaranställningar har
            minskat i förhållande till antalet studenter. Alla de kurvor där
            man jämför antal studenter och antal forskare på universitetet
            skiljs väldigt tydligt åt ungefär år 1995. Det finns en del allvarliga
            saker att diskutera när det gäller hur vi ska hänga med. Det handlar
            både om grundutbildningens kvalitet vad gäller brist på doktorer
            och om resurserna till forskningen.
          </note>
          <note>
            I det här läget blir den första åtgärden att sätta i gång med
            en stor omorganisation, medan vi från
          </note>
          <note>
            Folkpartiet och även från de andra borgerliga partierna tycker
            att det hade varit viktigare att börja en riktig diskussion om
            hur vi ska öka resurserna till forskning och postdoktorala tjänster.
            Den diskussionen behövs nu. Man måste ta våga ta upp den här frågan
            - antingen helt enkelt på något sätt överföra betydligt mer resurser
            till forskningen, öka resurserna eller minska utbyggnadstakten.
            Det är ett allvarligt problem.
          </note>
          <note>
            Jag hinner nog ställa en konkret fråga om den här organisationen,
            som jag tycker är lite hastigt uppkommen. Det är oklart med ansvarsförhållandena
            när gäller vetenskapsråden. Det står å ena sidan att ämnesråden
            inom vetenskapsråden ska få bestämma själva, men å andra sidan
            står det att de ska följa riktlinjer. Det är alltså oklart vilken
            självständighet de har. Samtidigt ska vetenskapsrådet få egna
            pengar att fördelas centralt. Friheten för ämnesråden är oklar.
          </note>
          <note>
            Anf. 129 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Ulf Nilsson har helt rätt i att det behövs mer resurser
            till forskning. I alla förhandlingar om framtida resurser, dvs.
            de som framför allt förs i vårpropositionerna, har vi tagit fram
            rejäla resurser till forskningen - 1,3 miljarder i resurshöjning
            under de kommande åren. Det är ett starkt och tydligt besked om
            hur regeringen ser på vikten på satsning på forskning framöver.
            Sammantaget ökar resurserna för högre utbildning, studiemedel
            och forskning med 9
          </note>
          <note>
            miljarder denna mandatperiod. Jag tror att Ulf Nilsson inte kan
            hitta något motsvarande för högre utbildning, forskning och studiemedel
            om han tittar bakåt i tiden.
          </note>
          <note>
            Sverige ligger väldigt väl till i statistiken när det gäller
            just forskarexaminationer. OECD kom ut med sin statistik Education
            at a Glance 2000 för några veckor sedan. Där visar man andel per
            genomsnittlig åldersgrupp som har examinerats från forskarutbildningen
            under 1998. Sverige ligger i den absoluta toppen tillsammans med
            Finland. Bara Schweiz ligger före, men där finns invändningar
            mot beräkningssättet. Sverige och Finland ligger i den absoluta
            världstoppen enligt OECD:s Education at a Glance.
          </note>
          <note>
            Jag tror inte att Ulf Nilsson i längden kan bedriva politik på
            det sättet. Varje gång vi lägger fram en viktig proposition är
            Ulf Nilssons invändning att detta borde utredas vidare. Det finns
            knappast någon fråga i forskningspolitiken som är så så väl genomarbetad
            och genomdiskuterad som organisationen för forskningsfinansiering.
            Det behövs beslut i det ärendet.
          </note>
          <note>
            Här har vi ett förslag som har fått en väldigt stark förankring
            i forskarvärlden, som har en mycket stark profil av att bli en
            modern och slagkraftig organisation och som kommer att bidra -
            tillsammans med mer resurser - till att stärka svensk forskning
            internationellt.
          </note>
          <note type="speaker">
            Anf. 130 ULF NILSSON (fp) replik:
          </note>
          <note>
            Fru talman! Enligt Vetenskapsakademiens senaste rapport som är
            på gång ligger vi på ungefär snitt när det gäller antalet doktorer
            men långt ned i fråga om naturvetenskap, humaniora och samhällsvetenskap.
          </note>
          <note>
            Utbildningsministern säger att förslaget till omorganisationen
            är väl genomarbetat och väl genomtänkt.
          </note>
          <note>
            Vi har försökt på den knappa tid som står till buds här att visa
            att vi tycker att det saknas en hel argument för att sätta i gång
            med den här omorganisationen. Vi tycker tvärtom att vi riskerar
            att råka ut för en tempoförlust genom det.
          </note>
          <note>
            Jag upprepar det flera har sagt och det jag själv sade förut,
            fru talman, att om det är så väl genomarbetat borde det har varit
            ute på en riktig remissomgång, och det borde ha diskuterats både
            över partigränser och i andra sammanhang. Jag ser fram emot det
            som utbildningsministern tog upp tidigare, att vi kan reparera
            lite grann bristerna i diskussionsklimatet genom att samtala i
            god tid innan nästa proposition läggs fram, kanske redan eventuellt
            under sommarvärmen. Där kommer Folkpartiet väldigt gärna att vara
            med om utbildningsministern står fast vid sin inbjudan till sådana
            diskussioner.
          </note>
          <note>
            Anf. 131 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag tar gärna emot goda idéer och uppslag från Folkpartiet.
            Men då kräver jag också av
          </note>
          <note>
            Folkpartiet att man har en konstruktiv linje i utbildningsfrågorna.
            Särskilt i högskolan och forskningsfrågorna har det inte varit
            annat än att säga nej och passa när det gäller de konkreta förslagen.
            Vad vill
          </note>
          <note>
            Folkpartiet annat än att vänta?
          </note>
          <note>
            När det gäller resurserna menar Ulf Nilsson att det har sparats
            på forskning och att resurserna har minskat sedan 1994 när Folkpartiet
            ansvarade för forskningspolitiken tillsammans med Moderaterna.
            1998
          </note>
          <note>
            var resurserna 17 % högre i fasta priser än 1993/94.
          </note>
          <note>
            Det som har hänt är att viktiga finansieringsvägar har stärkts,
            dvs. forskningsstiftelserna som ju är skattepengar omvandlade
            till stiftelser men onekligen skattepengar, EU-pengar som också
            skattepengar som har tagit vägen via EU. Det har varit en stark
            pluspost i svensk forskning tillsammans med en del andra finansiärer,
            men framför allt statliga pengar.
          </note>
          <note>
            Sedan har budgetkrisen, saneringen, medfört att fasta forskningsresurser
            i form av fakultetsmedel varit realt oförändrade och forskningsråden
            har fått dra ned. Jag tror inte att Ulf Nilsson menade att det
            var möjligt att göra något annat än det som är gjort. Men forskningsresurser
            som sådana på högskolor och universitet i Sverige har haft en
            mycket kraftig ökning genom åren. Det är viktigt att komma ihåg.
            Det gäller också när vi tittar lite närmare på fördelningen mellan
            olika vetenskapsområden. Faktiskt har humaniora undansparats de
            största besparingarna under saneringsåren jämfört med andra typer
            av forskningsområden. Inom humaniora har de totala forskningsoch
            utvecklingsresurserna ökat under 90-talet. Den procentuella ökningen
            för humaniora har varit minst lika stor som för övriga vetenskapsområden
            i genomsnitt. Medicin, lantbruks- och skogsvetenskap har fått
            neddragningar som är mycket större än vad humaniora har haft.
          </note>
          <note>
            Krisen kunde vi aldrig bortse ifrån. Alla områden fick spara.
            Trots allt är det mer FoU-resurser i Sverige i dag än det var
            innan krisen.
          </note>
          <note type="speaker">
            Anf. 132 SOFIA JONSSON (c) replik:
          </note>
          <note>
            Fru talman! Thomas Östros sade i sitt anförande och upprepade
            det i replikskiften att forskningsvärlden kräver en ny organisation.
            Det kan vara riktigt, men man kräver också en långsiktigt hållbar
            forskningspolitik, en decentraliserad och fri forskning och framför
            allt stärkta resurser till högskolor och universitet. Men vad
            väljer regeringen att göra? Jo, man lägger fram ett förslag till
            en organisation men skjuter på resurserna och den övergripande
            forskningspolitiken. Jag undrar, Thomas Östros, vem som skjuter
            saker på framtiden när nu möjligheten fanns från regeringens sida
            att ha allting i ett helhetsgrepp, att få en långsiktigt hållbar
            forskningspolitik där man också haft möjligheten att tidigare
            bjuda in oss andra, något som jag och Centerpartiet har frågat
            efter många gånger. Men det har man alltså inte gjort.
          </note>
          <note>
            Det jag skulle vilja fråga om är proportionerna mellan de fasta
            och de rörliga forskningsmedlen.
          </note>
          <note>
            Under lång tid har man sett att det har skett en förändring som
            gjort att de fasta forskningsresurserna har minskat och att det
            har blivit en mindre fri del för en decentraliserad del för skolorna.
            Det här är någonting vi ställde en fråga om när utbildningsministern
            var på vårt utskott, där han klart och tydligt sade om den här
            förändringen att de fasta forskningsresurserna till del kommer
            att minskas för de fria forskningspengarna. I dag har vi hört
            en liten annan inriktning. Är det så, utbildningsminister Östros,
            att de fasta forskningsdelarna kommer att öka i andel? Är det
            så att vi kommer att se ytterligare av det i budgeten till hösten?
          </note>
          <note>
            Anf. 133 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Sofia Jonsson får vara lite försiktig med orden.
            Jag har aldrig någonsin sagt att de fasta forskningsresurserna
            ska minska. Det finns en föreställning bland de borgerliga partierna
            om att den här propositionen nu antingen har fört över pengar
            från råden till fakulteterna eller från fakulteterna till råden.
          </note>
          <note>
            Den här propositionen handlar om finansieringen av de rådsanknutna
            medlen. Den summan ligger fast i denna proposition. Det handlar
            om organisationen, hur vi stärker kvaliteten, hur vi stärker förmågan
            till kraftsamling och hur vi ser till att hjälpa till i profilering.
            Det är vad det handlar om, inte resursfördelning.
          </note>
          <note>
            Jag menar inte att det är en klok politik att ta från fakultetsanslagen
            och föra över till råden - det skulle jag aldrig kunna tänka mig.
          </note>
          <note>
            Däremot är det riktigt att vi har en viktig och stor del av forskningsresurserna
            som är utsatt för konkurrens vetenskapsmännen emellan, som det
            fungerar i råden. Det finns också inom stora delar av forskarvärlden
            en mycket stark uppfattning om att det är en viktig del i att
            kvalitetssäkra forskningen. Fasta resurser har sin viktiga roll.
            Råden och den forskningskonkurrens som finns där har sin viktiga
            roll.
          </note>
          <note>
            När vi nu tittar framåt vill vi satsa rejält på forskning. Det
            gör vi genom att mycket kraftigt höja fasta forskningsresurser
            på våra nya universitet och på de högskolor som har fått vetenskapsområde
            - det är en kvarts miljard kronor i ökning i fasta forskningsresurser.
            Det är inte minst en satsning på humaniora och samhällsvetenskap.
          </note>
          <note>
            Sedan tittar vi framöver. Vi har mycket höga ambitioner när det
            gäller forskarutbildningen. Den ska öka rejält de kommande åren.
            Det är klart att det handlar om fasta forskningsresurser. Men
            vi har också höga ambitioner när det gäller vetenskapsrådet och
            de olika övriga rådens möjligheter att vara aktiva i att se till
            att skapa den allra bästa forskningen i Sverige.
          </note>
          <note>
            Där måste det ske en rejäl resursförskjutning.
          </note>
          <note>
            Att ta fakultetsmedel skulle vara mig helt främmande att föreslå.
          </note>
          <note>
            "Ni skjuter det på framtiden", säger Sofia Jonsson. Det är nästan
            lite komiskt. Från Folkpartiet hör vi att det går för fort och
            att vi ska vänta, och från
          </note>
          <note>
            Centern hör vi att vi skjuter det på framtiden.
          </note>
          <note type="speaker">
            Anf. 134 SOFIA JONSSON (c) replik:
          </note>
          <note>
            Fru talman! Att satsa stort och forskningsresurser
          </note>
          <note>
            - är det vad utbildningsministern menar med att man de senaste
            åren i stort sett har frusit resurserna till en del mindre högskolor
            runtom i landet? Är det att satsa stort på forskningen och på
            de mindre högskolorna?
          </note>
          <note>
            Är det att satsa stort på kvalitet och kvalitativ utveckling
            på de mindre och medelstora högskolorna att inte ge ökade resurser
            till dessa?
          </note>
          <note>
            Hur ska de mindre och medelstora högskolorna någonsin kunna klara
            av att konkurrera om de pengar som råden får om man inte själv
            kan bygga upp en stark forskning, bli starka i sin egen organisation
            och få fram duktiga forskare?
          </note>
          <note>
            Anf. 135 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Redan 1994, då Centern fortfarande stödde den borgerliga
            utbildningspolitiken, och 1998, dvs. innan vi började den kraftiga
            expansion som vi nu är inne i, ökade intäkterna för de små och
            medelstora högskolorna med 250 % i fast penningvärde.
          </note>
          <note>
            Det var en helt unik period i svensk utbildningspolitik. Det
            var fasta forskningsresurser till alla våra högskolor. Nu har
            vi också stiftelser som 1999, 2000
          </note>
          <note>
            och 2001 är med och fortsätter den satsningen.
          </note>
          <note>
            Men det är klart att det är ett väldigt viktigt spörsmål när
            vi kommer till den forskningspolitiska propositionen och resursfördelningen
            när det gäller den fortsatta utvecklingen av de fasta forskningsresurserna.
            Vår trovärdighet där kommer aldrig att gå att rubba, Sofia Jonsson.
          </note>
          <note>
            Ni deltog i detta under den här perioden. Vi tyckte att det var
            bra. Jag hoppas att ni deltar även fortsättningsvis. Men en mycket
            stark resursutveckling har det varit, både i andelar och i kronor.
            Det är viktigt, för det har också inneburit att vi har fått en
            helt annan utveckling av de högskolorna än vad vi annars hade
            fått.
          </note>
          <note type="speaker">
            Anf. 136 BRITT-MARIE DANESTIG (v):
          </note>
          <note>
            Fru talman! Jag vill först rikta mig kärleksfullt till
          </note>
          <note>
            Per Bill, trots den lite solkiga inledningen och avslutningen
            på hans debattinlägg. Jag tror faktiskt att det berättar mera
            om Per Bill och hans syn på människan än om mig, min partiledare
            eller för all del mitt parti.
          </note>
          <note>
            Jag vet inte om Per Bill, som nu har gjort sig till domare och
            recensent - om jag får citera honom själv
          </note>
          <note>
            - av Vänsterpartiets kongress, har funderat på att det bakom
            dessa många gånger mycket unga människors uttalanden kanske också
            ligger ett brinnande engagemang, ett rättvisepatos och en berättigad
            vrede över de orättvisor som finns i miljöer som Per Bill knappast
            har erfarenhet av eller kunskap om. De har en dröm - Per Bill
            kanske aldrig har tänkt på det - om det goda, altruistiska samhället,
            där det finns varken fattig eller rik, slav eller herre. Det är
            en tanke som jag, även om jag inte tycker om etiketter, som kristen
            fortfarande kan säga är starkt levande.
          </note>
          <note>
            Jag skulle för Per Bill och andra vilja läsa en liten bön av
            Dom Helder Camara:
          </note>
          <note>
            Käre himmelske fader. Se med särskild ömhet på de män som är
            så effektiva och rationella så att de inte kan se skönheten hos
            en blå liten häst.
          </note>
          <note>
            Per Bill! Livet är mycket mycket större än näringslivet.
          </note>
          <note>
            Jag vill då övergå till det som vi egentligen skulle behandla
            i dag, och det är den forskningspolitiska propositionen. Jag vill
            börja med att tacka utbildningsminister Thomas Östros och min
            utskottskollega
          </note>
          <note>
            Gunnar Goude för ett mycket gott och konstruktivt samarbete.
          </note>
          <note>
            Nyckelorden i det föreslagna systemet för forskningsfinansiering
            är vetenskaplig kvalitet, relevans, flexibilitet, kraftsamling,
            internationalisering, samverkan och effektivitet.
          </note>
          <note>
            Den ökade komplexiteten och den snabba förändringstakten i samhället
            tvingar fram ett alltmer öppet, flexibelt och förändringsbenäget
            system för att alstra kunskap. Det går inte längre att dra några
            tydliga gränser mellan vetenskap och forskning och andra delar
            av samhället. Att skapa ny kunskap blir i högsta grad en del av
            samhällets dagliga arbete och liv. I ett sådant samhälle får både
            forskningen och den högre utbildningen allt större betydelse.
          </note>
          <note>
            Under de senaste åren har också expansionen varit kraftig. Antalet
            studenter på universitet och högskolor har faktiskt fördubblats
            under 1990-talet. Parallellt med detta har FoU-insatserna ökat,
            och vi kan se hur kunskapsinnehållet ständigt också ökar i både
            varor och tjänster. Platser och miljöer där ny kunskap utvecklas
            ökar också mycket snabbt, och dessa länkas nu samman av fungerande
            kommunikationsnät, såväl elektroniskt och organisatoriskt som
            socialt - inte minst genom många informella personliga kontakter.
          </note>
          <note>
            Kunskapen blir också alltmer differentierad och finfördelad.
            Specialiteter omformas och kombineras till nya kunskapsområden,
            som inte går att inordna i traditionella indelningar i discipliner.
            Trots detta uppfattas de etablerade ämnena fortfarande som fasta
            och av försynen givna grundstenar för både utbildning och forskning
            på många universitet och högskolor. Ämnesinstitutionerna slår
            fortfarande vakt om sina intressen och bevakar resurstilldelningen
            mycket hårt. Jag menar att detta hämmar kreativiteten och den
            gränsöverskridande viktiga forskningen.
          </note>
          <note>
            I det sammanhanget måste jag säga att jag blev förvånad när jag
            läste Kristdemokraternas motion, där man så kraftigt betonar just
            den ämnesdisciplinära forskningen. Jag menar i stället att det
            är viktigt att kunna ge stöd till att utveckla de nya angelägna
            forskningsområden som ofta uppstår i gränslandet mellan olika
            vetenskapliga discipliner. Genusforskningen kan vara ett sådant
            oerhört viktigt område.
          </note>
          <note>
            Den nya forskningsorganisationen kommer, förutom att kunna utveckla
            en mer samlad och kraftfull nationell kunskapsstrategi med möjlighet
            att göra koncentrerade och prioriterade satsningar när sådana
            behövs, också att kunna stimulera tvär- och mångvetenskaplig forskning
            och även ge stöd till framstående forskarbegåvningar för att utveckla
            självständig och nyskapande forskning.
          </note>
          <note>
            Jag vill här beröra tre frågor som har varit föremål för diskussion
            under de senaste åren och som också berörs i flera av motionerna.
            Den ena gäller den svenska forskningens omfattning och status
            i ett internationellt perspektiv. Den andra gäller sambanden mellan
            forskning och utbildning å ena sidan och företagsutveckling och
            konkurrensförmåga å den andra.
          </note>
          <note>
            Den tredje gäller universitetens och högskolornas betydelse för
            regional och lokal utveckling.
          </note>
          <note>
            För oss är det självklart att höga internationella kvalitetskrav
            ska gälla för all forskning. De föreslagna förändringarna i forskningsorganisationerna
            har också tillkommit främst av kvalitetsskäl. Sverige hävdar sig
            i dag mycket väl när det gäller internationell konkurrenskraftig
            forskning. Stora satsningar har också redan gjorts. Sverige hör
            i dag till de länder inom OECD som satsar mest på FoU, och ytterligare
            medel om ca 1,3 miljarder har avsatts i budgeten för de närmaste
            åren.
          </note>
          <note>
            När det gäller universitetsforskning i offentlig regi har Sverige
            faktiskt under de senaste årtiondena satsat mest pengar i världen
            per år, om man tar hänsyn till vårt lands storlek. Antalet forskare
            i förhållande till befolkningsantalet är också ett av de högsta
            i världen.
          </note>
          <note>
            När det gäller antalet publicerade forskningsrapporter ligger
            Sverige mycket bra till inom främst teknik, medicin och naturvetenskap.
            Nu menar jag inte att vi ska slå oss till ro med detta, utan vi
            ska arbeta för att ytterligare förstärka och utveckla svensk forskning.
          </note>
          <note>
            Men det känns viktigt i en sådan här debatt att även lyfta fram
            det positiva.
          </note>
          <note>
            När det gäller den regionala utvecklingen är jag i motsats till
            Moderaterna och också, tycker jag, Kristdemokraterna glad över
            att dagens svenska högskola kännetecknas av både storlek och mångfald.
            I dag finns det omkring 50 enheter med examinationsrätt som sysselsätter
            mer än 50 000 personer och där
          </note>
          <note>
            320 000 studenter är inskrivna. Enheterna varierar när det gäller
            såväl storlek som repertoar och lokalisering. Mångfalden har kritiserats,
            men jag tror att den motsvarar de många roller som högskolan spelar
            i vår tids samhälle med det vidgade samhällsuppdraget.
          </note>
          <note>
            Både moderaterna och kristdemokraterna har ett flertal gånger
            i debatten här i kammaren hävdat att en kraftigare expansion av
            högskolan skulle innebära försämrad kvalitet. Men jag kan inte
            se att det ännu finns något som tyder på att kvaliteten i grundutbildningen
            eller forskarutbildningen håller annat än en generellt god standard.
          </note>
          <note>
            Därmed hävdar jag inte att allting är problemfritt.
          </note>
          <note>
            Det finns givetvis problem som bl.a. hör ihop med övergången
            från elituniversitet till massuniversitet, vilket naturligtvis
            har förändrat universitetens karaktär.
          </note>
          <note>
            När jag tog studenten fanns det ca 25 000 studenter vid de svenska
            universiteten. Nu samlas ca
          </note>
          <note>
            320 000 studenter vid höstterminens början. Det är självklart
            att detta måste påverka både arbetsformer och organisation och
            inte minst självuppfattning och identitet.
          </note>
          <note>
            När det gäller sambandet mellan forskning och företagsutveckling
            menar jag att det viktigaste stöd till näringslivet och dess forsknings-
            och utvecklingsarbete som staten kan ge är att satsa kraftfullt
            på grundforskning och forskarutbildning. Men jag vill här betona
            att forskningen är en del av ett innovationssystem som förutsätter
            samverkan mellan individer och olika kompetensområden. Forskning
            och forskare i sig skapar inga nya produkter, processer och företag.
          </note>
          <note>
            Det krävs en mångfald av aktörer och ett dynamiskt samspel.
          </note>
          <note>
            Jag tror att det är viktigt att man försöker hitta en lämplig
            balans mellan det inomvetenskapliga intresset och behovet i samhället
            i stort. Den tidigare så dominerande linjära modellen ersätts
            nu alltmer av en modell som utifrån ett kunskapsbehov inom ett
            visst område ställer forskarna inför nya frågor och problem.
          </note>
          <note>
            Min erfarenhet säger mig att umgänget mellan universiteten, samhälle
            och näringsliv många gånger präglas av en viss valhänthet. Men
            det finns bra exempel på motsatsen, och då vill jag särskilt lyfta
            fram högskolan i Karlskrona-Ronneby, Linköpings universitet och
            designhögskolan i Umeå. När man tittar på de här frågorna och
            bedömer nya universitet och högskolor måste man också komma ihåg
            att synergieffekterna blir synliga först efter 10-15 års verksamhet.
          </note>
          <note>
            För att man ska lyckas måste det lokalt finnas en samverkan mellan
            forskare, samhälle och näringsliv som är byggd på ömsesidig förståelse
            och tillit. Det måste också finnas en fungerande infrastruktur
            i både fysisk och kulturell bemärkelse.
          </note>
          <note>
            När det gäller den sista frågeställningen kan man konstatera
            att under den borgerliga regeringens tid var ekonomisk tillväxt
            mantrat i den forskningspolitiska propositionen. Att skapa utveckling
            i regionerna eller att åstadkomma en breddad social rekrytering
            var inga viktiga politiska mål. Men universiteten får aldrig vara
            uttryck för en frusen ideologi utan ska utgöra ett nav i en dynamisk
            utveckling av samhälle, kultur, ekonomi och politik.
          </note>
          <note>
            När det gäller effekterna av den s.k. nya ekonomin tror vi till
            skillnad mot moderaterna att man borde ägna större uppmärksamhet
            åt hur vi ska slippa få den duala stat som samhällsvetaren Manuel
            Castells talar om med en grupp av högutbildade rika och en annan
            grupp av lågbetalda outbildade personer, ofta invandrare, etniska
            minoriteter osv. som får utföra nästan slavarbeten i den informella
            sektorn. Det är en skräckbild av IT-samhället, där informationen
            utgör den viktigaste råvaran och den viktigaste produkten.
          </note>
          <note>
            Till slut skulle jag vilja ställa några frågor till
          </note>
          <note>
            Yvonne Andersson om den kristdemokratiska motionen. Jag har läst
            den och försökt hitta någon struktur i hur man har tänkt sig förslaget,
            men jag har inte riktigt lyckats. Men jag kan ställa några frågor.
          </note>
          <note>
            Jag förstår inte riktigt när Yvonne Andersson talar om att propositionen
            skulle inkludera lärosätena. Jag kan inte se att kristdemokraterna
            förklarar på vilket sätt man skulle vilja ha detta system. Inte
            heller kan jag se på vilket sätt propositionen inte balanserar
            detta med trygghet och konkurrens vad gäller finansieringen av
            forskningen. Jag tycker att propositionen är väldigt väl balanserad
            där. Vi får ju betänka att vi fortfarande har den forskningspolitiska
            propositionen som ska fördela anslagen mellan olika lärosäten
            och mellan den fasta och den rörliga delen.
          </note>
          <note>
            Jag förstår inte riktigt heller hur man resonerar när man först
            fastslår hur viktigt det är att tydliggöra miljöforskningens betydelse
            för ett uthålligt samhälle och därefter drar slutsatsen att Jordbruksdepartementet
            bör bli huvudansvarigt för just miljöfrågorna.
          </note>
          <note>
            Sedan en sista fråga. På två olika ställen nämner kristdemokraterna
            området samhällsplanering. På ett ställe säger man att man tycker
            att det borde flyttas till Forskningsrådet för sociala frågor
            och arbetsliv.
          </note>
          <note>
            På ett annat ställe säger man att man skulle vilja ha ett nytt
            forskningsområde, som jag har tolkat det, för samhällsplanering,
            bostad och kommunikationer.
          </note>
          <note>
            Detta kanske Yvonne Andersson skulle kunna klargöra vid tillfälle.
          </note>
          <note>
            Därmed yrkar jag med glädje bifall till hemställan i utskottets
            betänkande.
          </note>
          <note type="speaker">
            Anf. 137 PER BILL (m) replik:
          </note>
          <note>
            Fru talman! I ett demokratiskt samhälle är det oerhört viktigt
            att hela tiden belysa dem som vill slå sönder och förstöra demokratin.
            Det kan gälla nazister, det kan gälla bokstavstroende kommunister.
          </note>
          <note>
            Jag förstår om Britt-Marie Danestig personligen blir ledsen över
            att jag ifrågasätter Socialdemokraternas samarbete med Vänsterpartiet.
          </note>
          <note>
            Jag ifrågasätter det nästan ännu mer efter att ha lyssnat på
            utbildningsministern. Utbildningsministern sade ungefär så här:
            Jag har samarbetat med Britt-
          </note>
          <note>
            Marie Danestig, och det har fungerat utmärkt. Den typen av naivitet
            är ju skrämmande. Det är väl inte
          </note>
          <note>
            Britt-Marie Danestig som ensam beslutar om allting som har att
            göra med utbildnings- och forskningsfrågor i Vänsterpartiet. Naturligtvis
            är Britt-Marie Danestig en representant som går till sin riksdagsgrupp
            och där för debatten. Jag måste säga att detta sammantaget med
            de, tycker jag, mycket oroande tendenserna under den Vänsterstämma
            som var gör att man verkligen måste ifrågasätta samarbetet mellan
            Socialdemokraterna och Vänsterpartiet.
          </note>
          <note>
            Jag vet att Britt-Marie Danestig tillhör vad jag kallar Vänsterpartiet
            realisterna, där det finns många andra duktiga krafter - Per Rosengren,
            Johan Lönnroth och Ingrid Burman för att bara ta några - som gör
            stor nytta i svensk politik. Men för er egen skull är det oerhört
            viktigt att ni försöker bli av med de äkta kommunister som finns
            bland vänsterpartisterna.
          </note>
          <note>
            Jag går dock nu över - även om jag tycker att detta med historielöshet
            och utbildningspolitik hör väl ihop - till det som är väsentligt.
            Där har jag en fråga.
          </note>
          <note type="speaker">
            Anf. 138 TALMANNEN:
          </note>
          <note>
            Talartiden är slut, Per Bill.
          </note>
          <note type="speaker">
            Anf. 139 BRITT-MARIE DANESTIG (v) replik:
          </note>
          <note>
            Fru talman! Jag ska inte fördjupa mig i debatten om Vänsterpartiets
            kongress. Låt mig bara apropå Per
          </note>
          <note>
            Bills farhågor säga att det naturligtvis inte är jag ensam, och
            inte heller de som sitter som representanter för vårt parti i
            utbildningsutskottet, som avgör vare sig forskningspolitikens
            innehåll eller dess inriktning. Vänsterpartiet är ett demokratiskt
            och öppet parti där vi diskuterar alla frågor. Det är också ett
            icke-kommunistiskt parti. Jag hoppas att Per Bill nöjer sig därmed.
          </note>
          <note type="speaker">
            Anf. 140 PER BILL (m) replik:
          </note>
          <note>
            Fru talman! Jag återkommer gärna till denna fråga i ett annat
            sammanhang. Men nu går jag över till
          </note>
          <note>
            Forskning 2000, där Britt-Marie Danestig satt med.
          </note>
          <note>
            Trodde Britt-Marie Danestig när ni lämnade ifrån er denna rapport
            - under stor enighet bortsett från några mindre delar, får man
            väl ändå säga - att regeringen skulle välja att bryta ut en liten
            del och presentera den för sig och sedan, några månader senare,
            komma med andra och i mitt tycke mer väsentliga delar att få först?
            Jag vill att det här ska gå fort. Jag hade gärna sett forskningspropositionen
            i dag, inkluderande även den här propositionen. För mig känns
            det väldigt oväntat att ta det i den här ordningen.
          </note>
          <note type="speaker">
            Anf. 141 BRITT-MARIE DANESTIG (v) replik:
          </note>
          <note>
            Fru talman! Jag tror, efter att ha tagit del av ganska många
            av de ca 200 remissvar som kom in på
          </note>
          <note>
            Forskning 2000, att regeringen fattade ett väldigt klokt beslut
            när man gjorde den här uppdelningen.
          </note>
          <note>
            Naturligtvis visste jag inte hur Forskning 2000 skulle tas emot,
            men nu, i ljuset av det som har hänt, tycker jag att det var ett
            klokt beslut. Jag tror inte att det är en bra väg att pressa på
            en stor organisation som universiteten och högskolorna en modell
            som de inte själva accepterar och känner sig mogna för.
          </note>
          <note>
            Sedan kan jag konstatera att Moderaterna ju också var eniga om
            det här förslaget. Ändå har jag inte sett någon skymt av det i
            Moderaternas motion, och inte heller i någon motion från något
            av de andra partier som fanns representerade i Forskning 2000.
            Det förslaget har väl liksom dött vid det här laget.
          </note>
          <note type="speaker">
            Anf. 142 YVONNE ANDERSSON (kd) replik:
          </note>
          <note>
            Fru talman! Jag tycker att det är sorgligt att Britt-
          </note>
          <note>
            Marie Danestig också vid det här tillfället tolkar vår motion
            på sitt sätt och därmed inte finner att det är balansen mellan
            ämnesdisciplinär och tvärvetenskaplig forskning som vi uppmärksammar
            där, liksom vi har gjort förut.
          </note>
          <note>
            Britt-Marie Danestig satt, som vi har hört, med i
          </note>
          <note>
            Forskning 2000. Där var det tvärvetenskap, basresurser och trygghet
            som premierades. Nu har pendeln svängt. Britt-Marie Danestig har
            ändrat sig därför att man har fått de här remissvaren. Nu har
            man tagit steget fullt ut. I stället är det ämnesdisciplinära
            delar, konkurrens till i princip hundra procent och förlorad makt
            för lärosätena. Det steget har man tagit.
          </note>
          <note>
            Jag tycker att det hade varit trivsamt om Britt-
          </note>
          <note>
            Marie Danestig lite grann hade förklarat hur man kan ändra sin
            inställning till forskningsorganisationen så snabbt i stället
            för att anklaga oss för att vi ändrat oss.
          </note>
          <note>
            Vi har sökt - vilket framgår av vår forskningsmotion och mitt
            anförande här - balansen mellan ämnesdisciplinär och tvärvetenskaplig
            forskning. När ni förordar konkurrens på nationell nivå förordar
            vi balans mellan konkurrens när det gäller tvärvetenskap och basresurser
            när det gäller ämnesdisciplinär forskning, vilket skulle ge trygghet.
            Det är det vi menar med vår motion. Att använda en kort repliktid
            till att förklara hela vår organisationsmodell är inte möjligt.
          </note>
          <note type="speaker">
            Anf. 143 BRITT-MARIE DANESTIG (v) replik:
          </note>
          <note>
            Fru talman! Nej, jag tror inte heller att det är möjligt. Den
            är ganska snårig, tycker jag.
          </note>
          <note>
            Jag håller förstås med Yvonne Andersson om att det ska finnas
            en balans mellan de fasta och de rörliga forskningsresurserna.
            Det är helt riktigt. Det är viktigt att ha basresurser för att
            man ska kunna utveckla verksamheten. Däremot kan jag kontra: Har
            Yvonne
          </note>
          <note>
            Andersson läst propositionen noggrant? Propositionen och den
            här forskningsorganisationen stimulerar ju, tycker jag, just ett
            tvärvetenskapligt synsätt och har all möjlighet att göra det.
            Den binder inte upp det i ämnesdiscipliner.
          </note>
          <note>
            Däremot finns det ett avsnitt i Kristdemokraternas motion som
            handlar om just detta när det gäller grundforskning och de fasta
            forskningsresurserna. Så tokigt har jag inte läst, utan det har
            jag förstått i alla fall.
          </note>
          <note type="speaker">
            Anf. 144 YVONNE ANDERSSON (kd) replik:
          </note>
          <note>
            Fru talman! Det är väl tur det. Men vad jag ville lyfta fram
            var att vi i denna forskningsorganisation saknade just utförarna,
            som är institutionerna eller lärosätenas fakulteter. Som jag sade
            i mitt anförande är tyvärr inte den finansiering som ska gå ut
            till lärosätena berörd i den här organisationen. Så noga har jag
            läst propositionen. Det var den delen jag saknade.
          </note>
          <note>
            Jag säger fortfarande: Går man in och beskriver en beställar-
            och utförarmodell för forskningen inför framtiden ska hela utförardelen
            ha rätt att vara med på samma sätt som hela beställardelen. Här
            har man från er sida tagit bort en del av finansieringen. Den
            kommer i någon liten del för sig. Men vi i oppositionen har inte
            fått kännedom om annat än vad vår utbildningsminister sagt - i
            debatter, i tidningar och i utskottet - nämligen att det inte
            ska tillföras mer forskningsresurser till fakultetsanslagen.
          </note>
          <note>
            Nu har som tur är, och det är jag glad för, utbildningsministern
            här i dag klargjort att han inte är mer fast i fråga om hur denna
            balans ska vara än att han kan ändra sig till hösten. Detta ser
            vi med tillfredsställelse. Vi vill ha basresurser som gör att
            Riksbankens Jubileumsfond och andra ska kunna lägga ett projekt
            på en forskningsinstitution eller ett lärosäte utan att riskera
            att infrastrukturen är så svag att man måste göra den typen av
            satsningar först. På det sättet fick vi resonera i år, när vi
            gav pengar till forskningsprojekt. Det är inte acceptabelt, tycker
            jag, i ett samhälle som påstår sig satsa på forskning.
          </note>
          <note type="speaker">
            Anf. 145 BRITT-MARIE DANESTIG (v) replik:
          </note>
          <note>
            Fru talman! Hela frågan om den finansiella delen kommer, som
            Yvonne Andersson är mycket väl medveten om, i en proposition till
            hösten. Då finns det säkert all anledning att återkomma till de
            här viktiga balanserna mellan fasta och rörliga forskningsresurser.
          </note>
          <note>
            Jag kan personligen hålla med Yvonne Andersson om att jag gärna
            skulle vilja se en ökning av de fasta forskningsresurserna. Det
            är inte bara det att vi generellt skulle vilja göra det, utan
            det handlar också om att olika universitet har väldigt olika tilldelning
            när det gäller fasta forskningsresurser. Bl.a. det universitet
            som Yvonne Andersson och jag känner väl till har ju behandlats
            ganska styvmoderligt i det här fallet, så det hoppas jag på.
          </note>
          <note>
            Detta är dock en senare diskussion. Nu har vi den här uppläggningen,
            ett slags trestegsraket. Vi behandlar nu andra steget, och till
            hösten kommer själva finansieringen. Då får vi återkomma med de
            diskussionerna.
          </note>
          <note type="speaker">
            Anf. 146 ULF NILSSON (fp) replik:
          </note>
          <note>
            Fru talman! Britt-Marie Danestig gjorde en jämförelse med den
            borgerliga utbildningspolitiken och sade att då var det ekonomisk
            tillväxt som var målet för högskolepolitiken. Ungefär så formulerade
            hon sig. Nu däremot ser man den som ett viktigt medel för regional
            utveckling osv. Jag kan inte låta bli att undra vad som ligger
            bakom den här formuleringen. Jag frågar Britt-Marie Danestig:
            Är det något slags motsättning mellan ekonomisk tillväxt och utveckling,
            både regionalt och på andra håll?
          </note>
          <note>
            Det är väl tvärtom så att ekonomisk tillväxt är en förutsättning
            för denna utveckling. Jag kan därför inte riktigt förstå den motsättningen.
          </note>
          <note>
            Annars är det historiskt sett så att om man ser på forskning
            och universitet så har de samhällen som har försökt att politiskt
            detaljstyra forskning och högskola misslyckats. De har inte producerat
            något särskilt bra resultat. Därför skulle det ha varit väldigt
            intressant att höra hur Britt-Marie Danestig ser på detta, vad
            hennes vision är för att garantera forskningens och högskolans
            autonomi på sikt och hur hon ser på politiskt utsedda personer
            i forskningsstiftelser, ämnesråd och andra styrelser. Jag vet
            inte om det finns tid att svara på det.
          </note>
          <note>
            Jag skulle kortfattat vilja ställa en fråga som jag också ställde
            till utbildningsministern när det gäller detta vetenskapsråd,
            eftersom Britt-Marie Danestig har varit med och diskuterat detta
            förslag. Det är för mig oklara ansvarsfördelningar där. Det ska
            bestå av tre ämnesråd som ska lyda inom vetenskapsrådet. Det står
            dels att de ska vara självständiga, dels att de ska följa riktlinjer
            som vetenskapsrådet följer. Om detta med riktlinjer blir det dominerande,
            då blir det ju ett väldigt litet antal personer som fattar beslut
            om forskningspengar, och det blir helt beroende på vilken majoritet
            som finns i vetenskapsrådet.
          </note>
          <note type="speaker">
            Anf. 147 BRITT-MARIE DANESTIG (v) replik:
          </note>
          <note>
            Fru talman! Jag tycker att man i den här propositionen och i
            det föreliggande förslaget verkligen vill värna just om forskarsamhällets
            frihet. Det är ju viktigt att slå fast att det är en majoritet
            av forskare i samtliga styrelser utom när det gäller FoU-
          </note>
          <note>
            myndigheten. Och det är det för att garantera forskarsamhället
            inflytande och också möjlighet att göra de kvalitetsbedömningar
            som vi alla vill att forskningen ska genomgå.
          </note>
          <note>
            Forskningsstiftelserna är ett lite känsligt kapitel, som Ulf
            Nilsson förstår. Vi välkomnade faktiskt att vi fick en betydligt
            större öppenhet, en betydligt större insyn och ett betydligt större
            inflytande när det gäller forskningsstiftelserna. Vi tycker alltså
            att det har skett en kvalitetshöjning. Tidigare skedde allt i
            slutna rum i forskningsstiftelserna som vi inte hade någon insyn
            i.
          </note>
          <note>
            Vi tror att denna öppenhet och genomlysning är oerhört viktig.
          </note>
          <note type="speaker">
            Anf. 148 ULF NILSSON (fp) replik:
          </note>
          <note>
            Fru talman! Eftersom vi har rätt ont om tid nöjer jag mig med
            att upprepa min fråga om vetenskapsrådet. Hur ser Britt-Marie
            Danestig på ansvarsförhållandet mellan dessa tre ämnesområden
            som ingår i vetenskapsrådet, där det finns en risk för att den
            lilla centrala styrelsen för vetenskapsråden kommer att styra
            hur fördelningen blir mellan ämnesråden? Det finns två motsägande
            formuleringar i fråga om detta, å ena sidan ska de vara självständiga,
            å andra sidan ska de rätta sig efter riktlinjer som vetenskapsrådet
            bestämmer.
          </note>
          <note type="speaker">
            Anf. 149 BRITT-MARIE DANESTIG (v) replik:
          </note>
          <note>
            Fru talman! Jag tycker att Ulf Nilsson ibland har en viss tendens.
            Det finns svart eller vitt, men det finns aldrig någon gråskala.
            Min erfarenhet har lärt mig att livet ofta består av en gråskala.
          </note>
          <note>
            Vetenskapsrådet ska ju ha den övergripande och samlande uppgiften
            - jag skulle vilja kalla det helikopterperspektiv - som väldigt
            många i den forskningspolitiska debatten har efterlyst. Och riktlinjer
            behöver ju inte vara detsamma som att man går in och detaljstyr.
            Naturligtvis är det de olika ämnesrådens styrelser som ska ha
            det konkreta ansvaret för hur man fördelar forskningsresurser
            osv. och hur man utvecklar verksamheten. Men det behövs också
            en samlande kraft för att vi ska kunna göra dessa viktiga fokuseringar
            och kraftsamlingar på nya angelägna områden, så att dessa frågor
            inte ramlar mellan stolarna.
          </note>
          <note type="speaker">
            Anf. 150 GUNNAR GOUDE (mp):
          </note>
          <note>
            Fru talman! Miljöpartiet står alltså bakom detta betänkande,
            och vi har också deltagit aktivt i samverkan med regeringen när
            det gäller förslagets utformning. Utbildningsministern inledde
            sitt anförande med att uttrycka att samarbetet hade varit gott.
            Och jag vill från vår sida säga att vi också tycker att det har
            varit ett bra samarbete och att resultatet har varit bra. Jag
            får väl tillägga att samverkan i utskottet också har varit väldigt
            bra från vår synpunkt sett mellan socialdemokrater, vänsterpartister
            och miljöpartister.
          </note>
          <note>
            Oppositionspartierna har framfört sina kritiska synpunkter på
            förslaget, och utbildningsministern har redan bemött kritiken.
            Det har också Britt-Marie
          </note>
          <note>
            Danestig gjort. Och jag tänker inte förlänga den delen av debatten
            genom att upprepa argumenten. Jag delar helt det som Thomas Östros
            och Britt-Marie Danestig har anfört.
          </note>
          <note>
            Jag skulle i stället vilja haka på det som Thomas
          </note>
          <note>
            Östros tog upp, nämligen betydelsen av forskning i det moderna
            samhället och vad vi kan vänta oss inför den närmaste framtiden
            när det gäller forskningens betydelse. Det är alldeles riktigt
            att den har en alldeles unikt stark ställning och kommer att få
            en alldeles unikt stor betydelse under den närmaste tiden när
            det gäller samhällets utveckling. Den har naturligtvis alltid
            haft stor betydelse. Att samla mänsklig kunskap och använda den
            för att utveckla samhället har alltid varit ett signum för mänskligt
            beteende.
          </note>
          <note>
            Låt mig börja med en kanske lite förenklad utvikning. Jag brukar
            roa mig med att tänka hur det var för väldigt länge sedan. Att
            tänka är ju genuint mänskligt.
          </note>
          <note>
            Och människan är den enda art på jorden som har denna tankeförmåga.
            Och en gång i tiden för hundratusentals år sedan skedde det en
            genetisk förändring som ledde till att några av våra anfäder eller
            anmödrar fick förmågan att tänka. Och det var naturligtvis ett
            språng när det gäller överlevnadsmöjligheter, överlevnadsvärde
            som vi kallar det, jämfört med artfränderna. Förmågan att tänka
            innebar ju att man kunde iaktta händelser i omvärlden och fundera
            över vad som skulle ske om man gjorde på det ena eller andra sättet.
            Man kunde sätta upp handlingsalternativ.
          </note>
          <note>
            Och man kunde se att om man gjorde på ett visst sätt så skulle
            det nog leda till skada, och om man gjorde på ett annat sätt så
            kanske det skulle bra, och om man gjorde på ytterligare ett sätt
            så skulle det kanske gå riktigt bra. Naturligtvis var det ett
            oerhört stort försteg framför artfränderna att kunna hantera det
            på detta sätt, att slippa begå misstag som man måste göra om man
            ska handla och se hur det gick och i stället kunna simulera händelserna
            i omvärlden och sedan välja.
          </note>
          <note>
            Den här förmågan var naturligtvis inte bara en förmåga att utveckla
            tekniska produkter. Den hade en oerhört stor betydelse för möjligheten
            att utveckla social samvaro, att skapa bra betingelser för barn
            men också för att skaffa mat, bygga bostäder, osv.
          </note>
          <note>
            Förmågan att tänka, fundera och finna orsaker och sedan omsätta
            dem i praktisk handling är naturligtvis precis det som vi talar
            om nu fast i en oerhört mycket mer komplicerad form när vi talar
            om grundforskning å ena sidan och tillämpad forskning och produktutveckling
            eller utveckling av tjänster å den andra sidan.
          </note>
          <note>
            Vi är samma gamla människor som de var. Vi har inte förändrats.
            Men samhället har naturligtvis förändrats kolossalt mycket. Det
            som en gång utformades och visade sig ha ett högt överlevnadsvärde
            i den miljön, i den lilla gruppen som levde nära naturen där det
            fungerade, det används nu i mycket komplicerade sammanhang. Utvecklingen
            har ju inte skett blixtsnabbt. Den har skett över tusentals generationer.
            Vi började med odlingssamhället, när man flyttade samman i större
            samhällen. Många människor levde tillsammans. Man började specialisera
            sig. Vissa människor specialiserade sig på forskning. De kallades
            säkert inte forskare, men de hörde till dem som tänkte och utvecklade.
            De utvecklade byggnadskonsten, odlingstekniken, krigskonsten,
            osv. och skapade nya möjligheter för välstånd som också utvecklades
            i samhällena.
          </note>
          <note>
            Men i takt med att förmågan att bygga välstånd ökade ökade också
            förmågan att rasera välstånd. Vi fick våldsamma svängningar i
            jordens välståndssamhälle. Det vi kallar för rikens uppgång och
            fall går som vågor över jorden under historiens gång -
          </note>
          <note>
            Egypten, Makedonien, Romarriket, osv.
          </note>
          <note>
            Man får intrycket att utvecklingen på något sätt växte till en
            sorts balansakt med två vågskålar. I den ena vågskålen låg krig,
            förtryck, miljöförstörelse och miljökatastrofer. I den andra vågskålen
            låg lycka och välstånd. Sedan svängde det. Vartefter tekniken
            utvecklades blev svängningarna allt kraftigare och effekterna
            av de tekniska landvinningarna, på gott och ont, allt större.
          </note>
          <note>
            Under de senaste århundradena har vi sett resultaten av de här
            svängningarna - ett armod större än vi någonsin sett i krigsdrabbade
            länder och ett förtryck som antagligen saknar motstycke i historien.
            Vidare handlar det om miljöförstörelse.
          </note>
          <note>
            Naturligtvis har vi också sett den andra delen med möjligheter
            till ett överdådigt sätt att leva, en vällevnad som var otänkbar
            för inte så många århundraden sedan när vågskålen fylldes.
          </note>
          <note>
            Om man frågar de människor som varit med om krig, förtryck eller
            miljökatastrofer hur det kom sig att det blev så blir svaret väldigt
            ofta: Tänk om vi bara hade vetat, tänk om vi hade anat! Det är
            typiskt mänskligt. Man hänvisar alltså till bristerna i kunskap
            och gör som vi. Man efterfrågar alltså kunskap. Det som ska leda
            utvecklingen rätt är kunskapen. Det är genuint mänskligt att tänka
            så men det är naturligtvis inte det enda sättet att tänka. Ingen
            i denna kammare har föreslagit, eller ens snuddat vid frågan,
            att vi skulle sätta stopp för kunskapsutvecklingen. Vi är fullständigt
            eniga om att ny kunskap är viktig och att den ska utvecklas och
            omsättas i produkter och tjänster. Det är väl vår väg att gå och
            kanske vårt öde men så är det och det kommer vi inte ifrån.
          </note>
          <note>
            Vi börjar nu alltså att förstå att det finns viktiga randvillkor
            för tillämpningen av våra kunskaper. Vi ser att tekniken har utvecklats
            och att effekterna av det vi gör blir enorma. Det är klart att
            det manar till försiktighet.
          </note>
          <note>
            Vi börjar förstå att specialister inte alltid är så användbara.
            Deras perspektiv är ofta snävt. De har bara perspektivet av sin
            egen specialitet, varför det kan vara mycket farligt att följa
            deras prognoser och goda råd. Vi har både negativa och positiva
            erfarenheter på området. De negativa erfarenheterna gör oss försiktiga.
            Det gäller t.ex. biocidanvändningen. Kommer ni ihåg DDT och hormoslyr?
            Naturligtvis kände man till effekten. Den var stor när det gällde
            att utrota parasiter eller att få bort ogräs. Men de specialisterna
            hade inte kunskap om immunförsvaret eller om den ekologiska balansen
            i ett biologiskt system. Nu är de här ämnena förbjudna.
          </note>
          <note>
            Vi kommer också ihåg de specialister som talade om kärnkraften,
            om den vita rena kraften. De upplyste oss inte om effekten av
            ett haveri på ett kärnkraftverk och de talade inte heller riktigt
            ordentligt om vad det innebär för kommande generationer att ta
            hand om avfallet. Så är det naturligtvis steg för steg.
          </note>
          <note>
            Vidare har vi utvecklingen av explosionsmotorn och trafiknätet
            med bilar, lastbilar och bussar över hela landet. Det här utvecklades
            naturligtvis av experter på förbränningsmotorn och på trafikkommunikation.
          </note>
          <note>
            Men de kunde inte ha anat att det var koldioxidutsläppen och
            kväveutsläppen som var det stora problemet - det som vi nu har
            i form av en klimatförändring som kan leda oss rakt in i en katastrof
            av global karaktär; detta kopplat till uttunningen av ozonskiktet.
          </note>
          <note>
            Under de senaste åren har vi sett genteknikerna frustande av
            glädje inför sin vetenskapsutveckling.
          </note>
          <note>
            Naturligtvis är det intressant. De kommer med råd och de säger
            att gentekniken är enda lösningen på världssvälten t.ex.
          </note>
          <note>
            Här har vi ett stort ansvar. Thomas Östros nämnde att det viktiga
            framöver är prioriteringen när det gäller forskningssidan. Det
            håller jag fullständigt med om. Men vi har också det andra viktiga
            uppdraget: att göra den politiska prioriteringen av vilka tillämpningar
            som ska göras. Vi är säkert fullständigt överens på den punkten.
          </note>
          <note>
            Det är klart att den organisation som byggs upp och som finns
            i det här förslaget bör ta hänsyn till möjligheten att göra politiska
            styrningar på rätt plats.
          </note>
          <note>
            Förberedelserna för förslaget har varit mycket omsorgsfulla.
            Forskning 2000, Wigzellska utredningen och Näringsdepartementets
            egen lilla utredning ligger bakom. Utredningen Forskning 2000
            var parlamentarisk. Tonvikten i alla dessa utredningar har nog
            lagts på teknikutvecklingen, produktutvecklingen. I Forskning
            2000 talas det om hur man utvecklar kreativa miljöer så att det
            blir fart på grundforskningen och sedan bra kontakter mellan grundforskare
            och de företag som ska göra produkterna.
          </note>
          <note>
            Det här är viktiga frågor för ett modernt samhälle, sett till
            den internationella konkurrensen. Miljöpartiet har kanske uppmärksammat
            andra bitar lite mer. Vi har naturligtvis ett miljöansvar men
            vi ser också lite mer på livskvaliteten i ett vidare perspektiv.
            Bruttonationalprodukten är förvisso viktig. Välståndets ökning
            ser vi kanske inte lika intresserat på - den s.k.
          </note>
          <note>
            reallönen, alltså hur mycket produkter som man kan köpa för sin
            inkomst - utan vi ser kanske lite mer till livskvalitet i lite
            annan bemärkelse. Det handlar då om mer tid för barnen och mer
            tid för socialt umgänge, kultur, fritid osv. Det här är mer av
            tyngdpunktsbetoning. Jag tror inte att något parti är mot en ökad
            livskvalitet; det är alltså inte så jag menar.
          </note>
          <note>
            Miljöpartiet har när det gäller själva organisationen betonat
            två punkter:
          </note>
          <note>
            Dels gäller det att den tillämpade forskningen har varit splittrad.
            Sektorsforskningen har varit uppdelad på flera olika instanser
            som byggts upp under ett halvt sekel och man har varit dålig på
            att lägga ned. I
          </note>
          <note>
            stället har saker legat kvar. Det gör att det hela är splittrat,
            lite ålderdomligt och inte särskilt effektivt.
          </note>
          <note>
            Dels gäller det att en obalans har vuxit fram mellan grundforskning
            och sektorsforskning. Vi har sagt att för att sektorsforskningen
            ska kunna hålla en god kvalitet och för att tillämpningen av forskningen
            ska hålla tillräckligt god kvalitet måste vi ha en grundforskning
            och en forskarutbildning som hela tiden förser samhället med kompetens.
          </note>
          <note>
            Vi har konstaterat att grundforskningen i relation till sektorsforskningen
            halkat efter och har begärt att få en ökad satsning på grundforskningen.
          </note>
          <note>
            Dessa aspekter återspeglas i nu liggande förslag.
          </note>
          <note>
            Vi har fått en tydlig uppdelning när det gäller grundforskning
            och tillämpad forskning, som alltså är fokuserad och där initiativet
            kommer från problemen i samhället. Vetenskapsrådet har ett tydligt
            uppdrag och det är att man ska ägna sig åt grundläggande forskning.
            Det är kvaliteten på forskningen som är avgörande. För den tillämpade
            forskningen har det blivit en fokusering på de två viktiga områdena
            när det gäller det politiska målet: en utveckling mot ett socialt
            och ekologiskt långsiktigt hållbart samhälle.
          </note>
          <note>
            Vi har ett områdesinriktat forskningsråd för sociala frågor och
            arbetsliv samt ett annat för miljöfrågor.
          </note>
          <note>
            Att vi har fokuserat på två områden och lagt ned en rad av de
            myndigheter som delar ut pengar till sektorsforskning är också
            en lösning på de andra problemen.
          </note>
          <note>
            Vidare har vi en bit som är nog så viktig, nämligen hur samhället
            ska kunna få ett bra grepp om utvecklingen när det gäller själva
            tillämpningen av vår kunskap - det långsiktigt hållbara samhället.
            Hur får vi den styrningen? Självklart måste vi i ett demokratiskt
            samhälle på ett tydligt sätt leda fram frågorna till folket för
            att få ställningstaganden.
          </note>
          <note>
            Det handlar om att informera, och där har vetenskapsrådet en
            stor och viktig uppgift. Naturligtvis har också Forskningsforum
            en mycket stor uppgift där.
          </note>
          <note>
            De två instanserna kommer att bli mycket viktiga när det gäller
            den demokratiska styrningen av denna utveckling, om det går som
            vi tror och hoppas.
          </note>
          <note>
            Specialisterna måste i dagens läge ha ett mycket bredare verksamhetsfält,
            antingen genom att samverka med andra specialister eller genom
            att det finns personer som tar hand om kunskapen och transformerar
            den till en för samhället användbar form. Där har vetenskapsrådet
            ett tydligt direktiv att arbeta tvärvetenskapligt, uppmärksamt
            följa utvecklingen och även ta initiativ till att föra samman
            forskning och forskargrupper där så behövs.
          </note>
          <note>
            Kritiken från oppositionen har varit vag. Jag tar inte det som
            ett tecken på att det saknas idéer, utan det är kanske något lite
            mer än det som Thomas
          </note>
          <note>
            Östros har sagt. Jag befinner mig kanske lite i skuggan av de
            stora händelserna, men jag tycker att vi har haft en parlamentarisk
            enighet i Forskning 2000.
          </note>
          <note>
            Mycket av de tankar som fanns där finns med i förslaget, och
            därför möter vi inte så stark opposition på de här punkterna.
          </note>
          <note>
            Flera av motionerna är intressanta. Moderaternas motion är den
            som man kan ta tag i - det är ju i den som man har utformat ett
            alternativ. Men jag förstår inte varför vetenskapsrådet skulle
            bort. Jag har en känsla av att Moderaterna lite ensidigt betonar
            just företagens möjlighet att utnyttja kunskapen, och lite mindre
            ser till de andra delarna av samhällets utveckling. Men det kanske
            jag kan få svar på.
          </note>
          <note type="speaker">
            Anf. 151 YVONNE ANDERSSON (kd) replik:
          </note>
          <note>
            Fru talman! Gunnar Goude beskriver först den historiska utvecklingen
            av forskningen. Han talar om å ena sidan lycka, välstånd och samhällsbildning,
            å andra sidan förtryck och elände därför att man inte har tagit
            vara på, eller haft, kunskapen.
          </note>
          <note>
            Det finns exempel som jag tycker att man skulle kunna gå vidare
            med på stater och regimer som inte frågar efter den kunskap som
            inte har kommit från rätt håll. Jag tänker då naturligtvis i första
            hand på de kommunistiska länderna.
          </note>
          <note>
            Centralstyrning är farlig om den blir ett medel för fel människor
            som får styra och inte kan ta hänsyn till vad som gäller.
          </note>
          <note>
            När vi i oppositionen har gått emot centralstyrningen så starkt
            att vi yrkar avslag på propositionen så tycker jag att det är
            en stark reaktion.
          </note>
          <note>
            När det gäller Miljöpartiets inställning så funderar man en aning.
            Samma sak gäller när Britt-Marie
          </note>
          <note>
            Danestig, som har varit med i Forskning 2000, sedan gör en helomvändning.
            Vad står det för?
          </note>
          <note>
            Miljöpartiet har påstått sig värna små och medelstora högskolor.
            Tror Gunnar Goude att dessa lärosäten ska kunna konkurrera med
            de stora bjässarna om forskningsmedel? Jag är i stället djupt
            orolig för att om det inte blir en kraftsamling kring basresurserna
            så kommer de mindre lärosätena att lida svältdöden långsamt och
            smärtsamt. Detta har jag tryckt på vid flera tillfällen i replikerna
            här i dag. Vad har Miljöpartiet för beredskap?
          </note>
          <note type="speaker">
            Anf. 152 GUNNAR GOUDE (mp) replik:
          </note>
          <note>
            Fru talman! På den första punkten måste jag erkänna att jag inte
            alls förstår kritiken. Jag är naturligtvis emot centralstyrning,
            och det tror jag faktiskt att samtliga partier är och också tydligt
            har uttalat.
          </note>
          <note>
            Hela förslaget genomsyras ju av motsatsen till centralstyrning.
            Man har alltså byggt upp ett system som är forskarstyrt på rätt
            ställe, dvs. där forskarna kan avgöra vilka problem i ett grundforskningssammanhang
            som ska tas upp och är forskningsbara och där det finns ett behov
            av att få ny kunskap.
          </note>
          <note>
            Det är inte alls samhället som centralstyr det. Den centralstyrningen
            finns inte. Styrelsernas sammansättning är väl ett gott tecken
            på att det inte är centralstyrt! Där sitter ju en majoritet av
            forskare.
          </note>
          <note>
            Det är också uttalat att vetenskapsrådet ska ägna sig åt grundforskning
            och vara forskarstyrt, och att det är kvaliteten som är avgörande.
          </note>
          <note>
            Detta att kvaliteten är avgörande berör den andra frågan. I motsats
            till vad Yvonne Andersson tänker så tror jag att kvaliteten är
            lika viktig för små och medelstora högskolor som för universiteten.
            Något annat kriterium ska vi inte ha för att få forskningsanslag.
          </note>
          <note>
            Det finns inget skäl alls att tro att små och medelstora högskolor
            inte skulle kunna utveckla kvalitet i sin forskning.
          </note>
          <note>
            Däremot har vi begränsade resurser, och får tänka oss för när
            det gäller fördelningen av basresurser. Då tror jag att det är
            bättre att fondera medel på något sätt och sedan få små och medelstora
            högskolor att söka anslag för att ha en utvecklingsprocess osv.
            Men man måste naturligtvis visa upp kvalitet. Jag tycker att det
            låter konstigt att man inte skulle kunna få det.
          </note>
          <note type="speaker">
            Anf. 153 YVONNE ANDERSSON (kd) replik:
          </note>
          <note>
            Fru talman! Det tycker jag var ett rätt tillfredsställande svar
            - det ska finnas medel att söka för de små och medelstora högskolorna
            för att bygga upp det som behövs för att de sedan ska kunna konkurrera
            på lika villkor.
          </note>
          <note>
            Men vad jag ändå tycker är märkligt är att Gunnar
          </note>
          <note>
            Goude inte ser detta som centralstyrning. Vad är det då? Lärosätena
            har i dag suttit och alltmer fått avgöra hur mycket medel som
            ska gå till deras olika fakulteter och institutioner för forskning,
            och de har kunnat fördela inom sig. Med den här utvecklingen med
            utökning av antalet professorer och grundutbildningsstuderande,
            och om fakultetsmedlen inte samtidigt ökas, så kommer deras makt
            att förändras och förflyttas till en högre nivå - en central nivå.
          </note>
          <note>
            Om inte det är en centralstyrning som ni accepterar, så förstår
            inte jag vad som är centralstyrning.
          </note>
          <note>
            Själv har jag hört mig för med flera lärosäten, och inte heller
            de har kunnat se någon annan utveckling.
          </note>
          <note>
            Hur tänker egentligen Miljöpartiet, om inte detta är centralisering?
          </note>
          <note type="speaker">
            Anf. 154 GUNNAR GOUDE (mp) replik:
          </note>
          <note>
            Fru talman! Fördelningen av medel för forskning och forskarutbildning
            går två vägar.
          </note>
          <note>
            Det ena är direkta anslag till universitet och högskolor till
            vetenskapsområden. De är centralstyrda i den bemärkelsen att vi
            här i riksdagen bestämmer hur mycket som ska gå till respektive
            vetenskapsområde.
          </note>
          <note>
            Vi har den styrningsmöjligheten, men den är ju väldigt bred och
            den lämnar mycket stort utrymme för beslut om fördelningar ute
            på högskolor och universitet.
          </note>
          <note>
            Den andra vägen är ännu mindre centralstyrd, eftersom vi lämnar
            ifrån oss hela ansvaret, och bara anger hur mycket pengar som
            ska gå till respektive ämnesområde. Sedan bestämmer forskarsamhället
            hur pengarna ska användas. Jag tänker på vetenskapsrådet och de
            tre ämnesråden.
          </note>
          <note>
            Jag kan alltså inte begripa hur man kan tycka att detta är centralstyrning
            - faktiskt inte.
          </note>
          <note>
            Jag kan kort kommentera de andra frågorna. Det förslag som nu
            ligger är kärnan i ett styrsystem - en sorts flödesschema där
            vi bara ser mittdelen. Vi har inte någonting sagt om hur pengarna
            ska strömma in i systemet, dvs. hur mycket som kommer från respektive
            utgiftsområde i budgeten. Det handlar alltså om hur mycket de
            olika departementen kommer att satsa på sina forskningsområden
            osv. Den biten saknas, och den kommer att behandlas i forskningsproppen
            och i budgeten. Det är alltså en annan typ av fråga.
          </note>
          <note>
            Den andra delen, utströmningen, är inte heller belyst. Det gäller
            t.ex. frågor som har med full kostnadstäckning ute på universitet
            och högskolor att göra. Ska det gälla eller inte för pengar som
            kommer från forskningsråden? Sådana saker är inte heller behandlade.
          </note>
          <note>
            Men jag skulle vilja påstå att den kärna vi har är väl genomtänkt,
            bra motiverad och har en enkel och fast struktur. Den tillåter
            också styrning på de viktiga punkter där det behövs, och lämnar
            åt andra krafter att verka där de antagligen gör ett bättre arbete
            än vad vi kan göra här i riksdagen eller vad regeringen kan göra.
          </note>
          <note type="speaker">
            Anf. 155 PER BILL (m) replik:
          </note>
          <note>
            Fru talman! Låt mig börja med två frågor och ett svar.
          </note>
          <note>
            Fråga ett: Ser Gunnar Goude några tendenser till ökad politisering
            av den högre utbildningen och forskningen?
          </note>
          <note>
            Fråga två: Ser Gunnar Goude några tendenser till ökad centralisering
            inom högre utbildning och forskning?
          </note>
          <note>
            Den senare frågan berördes ju delvis i replikväxlingen med kristdemokraterna.
          </note>
          <note>
            Sedan över till svaret. Vi ser vetenskapsrådet som ett överråd,
            där vi ser en fara i att ett fåtal personer rycks med i olika
            debatter och blir utsatta för påtryckningar som gör att de inte
            har den långsiktighet och den klarsyn som jag tycker att man måste
            ha.
          </note>
          <note>
            Därför ser vi större möjligheter till integritet och att vi verkligen
            får grundforskning om vi har tre olika vetenskapsråd överst.
          </note>
          <note>
            Låt mig sedan gå över till själva diskussionen och talet. Det
            är alltid spännande att lyssna på Gunnar
          </note>
          <note>
            Goude. Det är ganska ofta lätt att hålla med om mycket. Visst
            har forskningen en stor betydelse. Jag är helt övertygad om att
            den kommer att få en än större betydelse dels för att skapa ökad
            kunskap, dels för att bidra till samhällets utveckling, dels för
            att skapa ekonomisk tillväxt, dels för att skapa en annan tillväxt,
            nämligen en upplysthet som gör att fler människor förstår mer
            och kan sätta sig in i flera saker.
          </note>
          <note>
            Jag hörde Gunnar Goudes resonemang om samhällens uppgång och
            fall. Jag tror att det inte bara är brist på kunskap som har gjort
            att vi har fått uppgång och fall. Många gånger har det också varit
            så att för mycket makt har samlats hos ett för litet antal personer.
          </note>
          <note type="speaker">
            Anf. 156 GUNNAR GOUDE (mp) replik:
          </note>
          <note>
            Fru talman! Jag tar det sista först. Jag tror inte heller att
            det är brist på kunskap. Det jag ville försöka framhäva var att
            vår reaktion väldigt ofta är att hade vi bara vetat så hade vi
            kunnat bete oss på ett annat sätt. Det handlar alltså om vår ständiga
            benägenhet att fråga efter kunskap. Den är så mänsklig och så
            genomgripande. Vi kan gå till svenskt domstolsväsende.
          </note>
          <note>
            Där blir man nästan frikänd om man inte hade den kunskap som
            gjorde att man förstod vad ens handlingar skulle leda till för
            resultat, om det nu var ett olyckligt resultat. Det handlar alltså
            om vår respekt för kunskapen. Vårt behov av kunskap för att lösa
            problem är mycket stort.
          </note>
          <note>
            När det gäller vetenskapsrådet tycker jag att det finns värdefulla
            moment i den svenska forskningsorganisationen som vi ska ha kvar
            i det nya systemet.
          </note>
          <note>
            Jag tänker t.ex. på FRN, Forskningsrådsnämnden, som har haft
            en fristående övergripande form. Det har inte varit en styrform,
            men den har i alla fall fångat upp behov av att ta initiativ på
            olika områden där forskningsråden för närvarande inte har tagit
            de initiativen. Vi har många exempel på områden där FRN
          </note>
          <note>
            har tagit initiativ som sedan har fått en positiv utveckling
            och gått över i forskarsamhället, tagits hand om där och utvecklats
            vidare.
          </note>
          <note>
            Detsamma gäller det övergripande granskningsuppdraget som man
            har skött på ett bra sätt. Man har också kommit med rekommendationer
            bl.a. till regeringen och riksdagen om vad som behöver göras.
          </note>
          <note>
            Miljösidan är ett sådant område där man har gjort en mycket bra
            utredning om hur man ska leda forskningen fram så att den gagnar
            utvecklingen till ett ekologiskt långsiktigt samhälle. Jämställdhetsfrågorna
            är en annan övergripande fråga och genusforskningen en tredje.
            Det finns många exempel.
          </note>
          <note>
            Att ta bort detta organ och tro att de här forskningsråden separat
            ska klara av det, tror jag är att överskatta deras funktion och
            verksamhet.
          </note>
          <note type="speaker">
            Anf. 157 PER BILL (m) replik:
          </note>
          <note>
            Fru talman! Låt mig börja med det sista. Vi kan naturligtvis
            ha olika gissningar om detta. Min gissning är snarare att man
            får för mycket ovanifrånperspektiv. Jag tycker att med den nya
            strukturen blir det ett FRN som läggs på toppen. Sedan läggs det
            tre klossar under. Då var det bättre med den gamla organisationen
            som hade tre klossar ovanpå och sedan
          </note>
          <note>
            FRN under. Jag tror att den centralistiska idén och idén om att
            maskineriet ska titta ned på forskarna och medborgarna, dvs. uppifrån
            och ned, är en felsyn. Vi måste försöka bygga saker nerifrån och
            upp. Vår kritik här gäller att detta bygge ser ut att börja för
            mycket i toppen och sedan trycka ned saker i stället för att leta
            efter motsatsen.
          </note>
          <note type="speaker">
            Anf. 158 GUNNAR GOUDE (mp) replik:
          </note>
          <note>
            Fru talman! Jag vill verkligen inte göra mig till talesman för
            motsatsen. Jag ser självfallet inte det här systemet som en toppstyrd
            forskningsorganisation, utan tvärtom så att man kan fånga upp
            rörelser. Det är en kanal ut i samhället. Det är också en översyn
            som är viktig för att kunna ta initiativ för att utveckla forskning
            och byta inriktning på olika områden.
          </note>
          <note>
            Forskningsforum kommer att vara en viktig del i vetenskapsrådets
            arbete. Styrelsen kommer att ha en nära samverkan med Forskningsforum.
            FRN:s uppgifter är inte på något sätt överflyttade så att vi har
            fått en forskningsstyrelse. Vi har ju tidigare i diskussionen
            varit inne på att man skulle ha en forskningsstyrelse. Det har
            man förkastat. I stället har man valt den här uppdelningen. Där
            har vi allmänintressena företrädda, och det finns ett allmänt
            forskningsintresse med diskussions- och informationsmöjligheter
            och sådant i Forskningsforum. Det är en del av det som
          </note>
          <note>
            FRN har arbetat med på ett lyckat sätt. Den andra delen har förts
            till vetenskapsrådet. Jag tror att det är en uppdelning som kan
            vara bra. Vi får väl se. Framtiden får väl utvisa var man hamnar.
          </note>
          <note>
            Jag tror att många universitetsinstitutioner har ett helt annat
            problem än toppstyrningen. De upplever nog inte att det är regering
            och riksdag som bestämmer vad de ska forska på. Däremot är marknaden,
            stora bolag som har samverkan med institutionerna, kraftfull.
            Den obalans som jag har pratat om tidigare när det gäller grundforskningen
            är så tydlig att man passerar femtioprocentsgränsen, dvs. den
            tillämpade forskningen på institutionen för in mer än 50 % av
            medlen. Man får en maktförskjutning så att bolagsintresset tar
            över grundforskningens frihet. Det är naturligtvis något som vi
            måste bevaka. Jag anser att den faran är större. Det är egentligen
            ingen fara. Jag vill gärna ha denna samverkan, men vi måste förstärka
            grundforskningen. Där har staten ett ansvar. Jag upplever nog
            att det är precis som Thomas Östros säger, nämligen att det är
            statens uppgift att garantera friheten. Det är inte toppstyrning,
            utan det är något helt annat.
          </note>
          <note type="speaker">
            Anf. 159 KARIN SVENSSON SMITH (v):
          </note>
          <note>
            Fru talman! Forskningspropositionens principiella utgångspunkter
            är lätta att dela. För en god utveckling är det avgörande att
            Sverige förmår att generera kunskap samt tillgodogöra sig den
            och omsätta den i strukturer, produkter och resurser som nyttiggörs
            av näringsliv och övriga delar av samhället.
          </note>
          <note>
            Politiken måste verka sektorsövergripande. Det är samspelet mellan
            god infrastruktur, väl fungerande institutioner och människors
            kunskaper och drivkrafter som skapar en god utveckling. Utvecklingen
            måste ske med hänsyn till människors arbets- och livsvillkor,
            miljön och den långsiktiga tillgången på naturresurser. Ungefär
            så är det uttryckt i propositionen.
          </note>
          <note>
            Regeringens allmänna ambition att samla forskningsresurserna
            till ett begränsat antal instanser underlättar för överblickbarhet,
            minskad administration och en mer ändamålsenlig prioritering av
            de medel som står till buds.
          </note>
          <note>
            Den kunskapsutveckling som är relevant för framtida transporter
            är huvudsakligen transportslagsövergripande. För att de av riksdagen
            antagna trafikpolitiska målen ska nås krävs en övergång från de
            transportslag som är särskilt miljö- och olycksbelastade till
            transporter vars effekter är bättre i förhållande till miljö-
            och trafiksäkerhetsmålen.
          </note>
          <note>
            Av naturliga skäl finns det inom respektive trafikverk en egen
            kultur som sätter en expansion av det egna trafikslaget i centrum.
            Detta fenomen är redovisat bl.a. i SOU 1998:137 Slutrapport från
            Tunnelkommissionen. Ska kunskaperna vad gäller integrering av
            transporter och volymminskning av transporter kunna utvecklas
            bör denna uppgift läggas på ett organ som inte företräder ett
            särskilt trafikslags intressen.
          </note>
          <note>
            Att föra över godstransporter från väg till räls är en ambition
            som ingår i regeringsförklaringen. Hittills har denna ambition
            inte realiserats. Lastbilstrafiken har ökat med 5 % det gångna
            året, medan volymen gods på spår bara har förändrats marginellt.
          </note>
          <note>
            För att klara den av regeringen uttryckta ambitionen krävs en
            utveckling av lastbärare och annat som behövs för att järnväg
            och sjöfart ska höja sin attraktionskraft i förhållande till åkerinäringen.
            Den senare är för närvarande den näring i Sverige som näst efter
          </note>
          <note>
            IT-branschen expanderar mest. Forskning kring omlastning och
            integrering av godstransporter bör få mer resurser. Målet är att
            varje transportslag ska utnyttjas till det det är bäst på. Så
            är inte fallet i dag. Vägarna är överutnyttjade med luftföroreningar,
            trafikolyckor och förslitning av vägnätet som följd.
          </note>
          <note>
            Kommunikationsforskningsberedningens verksamhet har hög vetenskaplig
            kvalitet, vilket visats bl.a. i internationella utvärderingar.
            Det är tack vare
          </note>
          <note>
            KFB som Sverige får tillbaka väsentligt större andel av EU:s
            trafikforskningsmedel i förhållande till vad
          </note>
          <note>
            Sverige betalar in. KFB är tillräckligt stort för att kunna utgöra
            den kreativa och prövande miljö som behövs för att forskningen
            ska vara innovativ. Forskningspropositionen föreslår att Kommunikationsforskningsberedningen
            läggs ned samtidigt som de olika trafikverken ska behålla sin
            FoU-verksamhet.
          </note>
          <note>
            I den utredning som genomförts av Anders
          </note>
          <note>
            Flodström påpekas vikten av att hålla ihop transportforskningen.
            Detta förslag återfinns dessvärre inte i propositionen. Förvisso
            sägs att myndigheternas FoU-
          </note>
          <note>
            verksamhet bör byggas upp kring ett antal programområden som
            ska utformas för tidsperioder på upp till sex år. Men trafik och
            transporter nämns inte explicit.
          </note>
          <note>
            Trafikutskottet har yttrat sig till utbildningsutskottet vad
            gäller forskningspropositionen. I yttrandet framhåller utskottet
            vikten av att KFB:s nuvarande arbetsuppgifter med en sammanhållen
            transportforskning övertas av den nya FoU-myndigheten. Det var
            ett enhälligt utskott som hade den synpunkten.
          </note>
          <note>
            Regeringen avser att tillsätta en organisationskommitté med uppgift
            att lämna förslag beträffande ansvar och omfattning samt resurstilldelning
            till den nya myndigheten. Jag anser att inom ramen för det uppdrag
            den nya organisationskommittén får ska ingå ett specifikt program
            för hela trafik- och transportforskningen. Med hänvisning till
            detta yrkar jag bifall till Stig Erikssons och min motion Ub30,
            första attsatsen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 juni.)
          </note>
          <note>
            14 § Vissa organisationsfrågor inom näringspolitiken
          </note>
          <note>
            Föredrogs näringsutskottets betänkande 1999/2000:NU17
          </note>
          <note>
            Vissa organisationsfrågor inom näringspolitiken
          </note>
          <note>
            (prop. 1999/2000:71).
          </note>
          <note type="speaker">
            Anf. 160 KARIN FALKMER (m):
          </note>
          <note>
            Fru talman! Bakom rubriken Vissa organisationsfrågor inom näringspolitiken
            i dagens betänkande från näringsutskottet döljer sig regeringens
            förslag om att slå ihop det som blir kvar av NUTEK, efter det
            att först energidelen och sedan forskningsdelen försvunnit, med
            centrala ALMI och därigenom inrätta en ny myndighet för företagsutveckling.
            Dessutom föreslås inrättandet av en analysmyndighet.
          </note>
          <note>
            I en bakomliggande utredning av Elisabet Annell och Peter Nygårds
            diskuteras myndigheternas roll och förutsättningarna för ett bra
            närings- och konkurrensklimat.
          </note>
          <note>
            Utredningen visar tydligt att den nuvarande småföretagarpolitiken
            vilar på bräcklig grund. Efter 30
          </note>
          <note>
            års näringspolitik med 250 miljarder kronor i avsatta medel för
            olika insatser vet vi i stort sett ingenting om vad detta har
            betytt för utveckling och tillväxt. Utan utvärderingar av befintlig
            verksamhet har hela tiden nya stödformer och nya organ tillkommit.
            Antalet aktörer och rollfördelningen mellan dem är svåröverskådlig.
          </note>
          <note>
            Vidare konstateras i utredningen att staten gjort företagaren
            beroende av myndighetsbeslut i alltför många frågor och att staten
            har fragmenterat och sönderdelat sättet att hantera både företagarens
            behov och de många olika regelkraven på företagen.
          </note>
          <note>
            Utredningen framhåller att det svenska näringslivet är för litet
            och att det startas för få företag. Man poängterar att förståelse
            av situationen för de små företagen är nödvändig för att ta småföretagarpolitiken
            ur den återvändsgränd som samlade analyser visat att den numera
            hamnat i.
          </note>
          <note>
            Utredningen pekar på problem såsom de diskriminerande skattereglerna,
            t.ex. fåmansbolagsbeskattningen, de attitydpåverkande skattereglerna,
            t.ex.
          </note>
          <note>
            stoppreglerna och dubbelbeskattningen, de arbetsrättsliga reglerna
            som gör anställningar vanskliga för små och medelstora företag
            samt den växande mängden administrativa regler som tar oproportionerligt
            stor del av småföretagens tid.
          </note>
          <note>
            Annell och Nygårds drar slutsatsen att regelsystemen på ett avgörande
            negativt sätt påverkar både företagandets omfattning och tillväxtens
            kostnader.
          </note>
          <note>
            Det anses vara speciellt olyckligt att de många åren av till
            synes samstämmig politisk debatt inte lett fram till någon minskning
            av regelmängdens omfattning.
          </note>
          <note>
            Sverige bedöms av utredarna ligga påtagligt under det europeiska
            snittet inom regelförenklingsområdet.
          </note>
          <note>
            Utredarna kritiserar också de svenska konkurrensvillkoren, gråzonen
            mellan offentlig och privat verksamhet, att skattefinansierad
            verksamhet drivs i osund konkurrens med enskild verksamhet, den
            otillräckliga offentliga upphandlingen samt de statliga stödens
            konkurrenspåverkande effekter. Konkurrenssnedvridningar eller
            för liten konkurrens lyfts fram som problem i denna utredning,
            liksom tidigare av Konkurrensverket.
          </note>
          <note>
            Regeringens förslag om en ny myndighet för företagsutveckling
            ändrar inte de grundläggande faktorerna som påverkar näringsklimatet.
            De konkreta problemen med juridiska hinder, skatteregler, konkurrensvillkor,
            innovationsklimat, kompetensförsörjning och regelinflation löses
            inte med regeringens förslag.
          </note>
          <note>
            Den beskrivna situationen med den såväl centrala som regionala
            röra av svåröverskådlig mångfald av näringspolitiska myndigheter
            och aktörer påverkas inte mer än ytterst marginellt.
          </note>
          <note>
            Annell och Nygårds har en viktig utgångspunkt i att staten inte
            ska ägna sig åt något som marknaden själv kan hantera. Man poängterar
            att myndigheter ska vara beställare och inte utförare. I detta
            sammanhang har förhållandet att NUTEK drar i gång ett kanadensiskt
            koncept för nyföretagande väckt oro bland aktörer som är verksamma
            i liknande verksamhet och som riktar sig till samma målgrupp.
          </note>
          <note>
            Representanter för Jobs and Society som framgångsrikt arbetat
            med liknande koncept under 15 år har inför utskottet ifrågasatt
            lämpligheten av att NU-
          </note>
          <note>
            TEK som aktör riskerar att skapa osund konkurrens som kan försvåra
            verksamheten för Nyföretagarcentrum, liksom för Ung Företagsamhet,
            Drivhuset m.fl.
          </note>
          <note>
            redan verksamma privata och ideella aktörer.
          </note>
          <note>
            NUTEK har inför utskottet beskrivit sitt engagemang i Open for
            Business, som ägs av ett organ inom det kanadensiska utbildningsdepartementet.
            För att kunna ta del av delvis hemligstämplad handling i syfte
            att kunna bedöma sakfrågan om osund konkurrens har utskottets
            ledamöter, representerande Moderaterna, Kristdemokraterna, Folkpartiet
            och Miljöpartiet, begärt att utskottet via Näringsdepartementet
            skulle få ta del av avtalet mellan NUTEK och den kanadensiska
            staten. Av outgrundlig anledning motsatte sig utskottets majoritet
            - med socialdemokraterna i spetsen - att näringsutskottet skulle
            få ta del av materialet med bibehållen sekretess.
          </note>
          <note>
            Frågan om huruvida NUTEK med Open for Business-projektet riskerar
            att snedvrida konkurrensen kvarstår, och ärendet har inte fått
            en tillfredsställande beredning.
          </note>
          <note>
            Mot bakgrund av vad som sägs i riksdagsordningen, 4:10, är det
            mer än anmärkningsvärt att en begäran av åtta ledamöter i näringsutskottet
            har avvisats.
          </note>
          <note>
            Oklarheter kring ansvaret när det gäller beslutsfattandet föreligger
            också. Mona Sahlin svarade angående detta i ett interpellationssvar
            att beslutet om
          </note>
          <note>
            NUTEK:s engagemang i Open for Business ingick i myndighetsutövningen.
          </note>
          <note>
            Ministerns inställning till vad som kan ligga i myndighetsrollen
            kontrasterar helt med den inriktning som anges i Annells och Nygårds
            utredning, där det betonas att myndigheter eller andra statliga
            organ inte bör vara utförare utan ha en beställarroll.
          </note>
          <note>
            Open for Business-konflikten ställer hela frågan om verksamhetsinriktningen
            hos den nya myndigheten för företagsutveckling i fokus. Dessutom
            aktualiseras den viktiga principfrågan hur ett utskott över huvud
            taget ska kunna fullfölja sitt uppföljnings- och utvärderingsuppdrag
            om utskottet inte kan få ta del av underlagsmaterial med bevarad
            sekretess.
          </note>
          <note>
            Vi moderater avvisar förslaget om en ny nationell myndighet för
            företagsutveckling. Regeringen bör återkomma till riksdagen med
            ett mer heltäckande förslag som tar sin utgångspunkt i slutsatserna
            i Elisabet Annells och Peter Nygårds utredning Statens åtgärder
            för fler och växande företag.
          </note>
          <note>
            Fru talman! Det står helt klart att det finns ett stort behov
            av att utvärdera den hittills förda näringspolitiken. En sådan
            utvärdering bör skyndsamt göras innan förslag om inrättande av
            nya myndigheter läggs fram.
          </note>
          <note>
            När det gäller förslaget att inrätta en ny statlig analysmyndighet
            borde regeringen först ta till sig alla fakta från redan verksamma
            analysorgan, och med detta som underlag vidta lämpliga åtgärder
            för att stärka det svenska näringsklimatet. Vid behov av ytterligare
            analyser bör regeringen upphandla tjänster från olika aktörer
            på marknaden.
          </note>
          <note>
            Regeringens förslag i den del som berör STATT
          </note>
          <note>
            är oroande. Sveriges tekniska attachéer bör bibehålla sin ställning
            som oberoende organisation. STATT har ett starkt varumärke som
            byggts upp under årtionden.
          </note>
          <note>
            Tekniska attachéer med kvalificerad teknisk kunskap och förmåga
            att knyta förtroendefulla kontakter har skapat nätverk utomlands
            vad avser teknisk utveckling, företag och individkontakt. STATT:s
            arbete på strategiska platser i världen har bidragit till svensk
            näringslivsutveckling och därmed till vårt välstånd.
          </note>
          <note>
            Att delvis omforma STATT till en rapportskrivande omvärldsanalysmyndighet
            för regering och departement innebär att den ursprungliga STATT-
          </note>
          <note>
            tanken försvinner. Det starka varumärket STATT
          </note>
          <note>
            riskerar att förstöras med regeringens förslag.
          </note>
          <note>
            I stället borde samarbetet mellan STATT och ISA
          </note>
          <note>
            utvecklas. Med tanke på att både STATT och ISA har till uppgift
            att ta hem i ena fallet teknik, i andra fallet investeringar har
            de båda organisationerna många beröringspunkter. STATT och ISA
            har, och har under de gångna åren också haft, samarbete i bl.a.
            Tokyo,
          </note>
          <note>
            Los Angeles och Detroit.
          </note>
          <note>
            Samarbetet har underlättats av att de båda organisationerna kompletterar
            varandra vad avser uppdrag och inriktning.
          </note>
          <note>
            För Sveriges del är det viktigt och av avgörande betydelse att
            existerande kluster och kompetensblock förstärks med ett inflöde
            av utländska aktörer. I dessa ansträngningar torde STATT och ISA
            kunna ha mycket att bidra med i samverkan. Ett närmare samarbete
            mellan de två organisationerna skulle kunna skapa mer av kritisk
            massa vad gäller dels möjligheten att till Sverige ta hem teknik
            och investeringar, dels önskvärdheten att få viss volym på utlandskontoren.
          </note>
          <note>
            De naturliga beröringspunkter som finns och det samarbete som
            äger rum samt den representation som de båda organisationerna
            har i utlandet motiverar en närmare analys av hur STATT och ISA
            skulle kunna fördjupa sitt samarbete, både vad avser verksamhetsområden
            och utlandsorganisation.
          </note>
          <note>
            Vi moderater avvisar förslaget om en ny myndighet för analyser
            och omvärldsbevakning. Vi efterfrågar en genomgående analys av
            vad som hittills har gjorts och bör göras inom näringspolitikens
            område, och vi efterfrågar en analys av samarbete mellan
          </note>
          <note>
            STATT och ISA.
          </note>
          <note>
            Fru talman! Jag avvisar förslagen i propositionen och yrkar bifall
            till reservationen.
          </note>
          <note type="speaker">
            Anf. 161 INGER STRÖMBOM (kd):
          </note>
          <note>
            Fru talman! Propositionen med namnet Vissa organisationsfrågor
            inom näringspolitiken är en i en rad propositioner som inte innehåller
            några konkreta detaljer. Det är mer inriktning än raka besked.
            Man kan inte ens ana sig till hur det ska bli när det en gång
            blir färdigt.
          </note>
          <note>
            Fru talman! Kristdemokraterna köper inte grisen i säcken. Vi
            ställer inte upp på vaga inriktningar där slutbudet faktiskt kan
            landa var som helst. Den proposition vi nu debatterar innehåller
            inte mycket konkret, mer än att det ska bildas en ny myndighet
            för företagsutveckling och en ny myndighet för analyser, omvärldsbevakning
            och utvärderingar samtidigt som
          </note>
          <note>
            Statens institut för regionalforskning ska avvecklas.
          </note>
          <note>
            Det är vad riksdagen ska ta ställning till.
          </note>
          <note>
            Fru talman! Här kan man faktiskt låna från Hasse
          </note>
          <note>
            Alfredson och säga att förslaget är som en påse: tomt och innehållslöst
            tills man fyller det med något.
          </note>
          <note>
            Utredningar jobbar nu för högtryck för att ta fram förslag som
            ska ge de nya myndigheterna ett innehåll och en organisation.
          </note>
          <note>
            Vi kristdemokrater delar regeringens uppfattning att det finns
            alldeles för många aktörer och aktiviteter som ibland t.o.m. konkurrerar
            om att erbjuda sina tjänster till nystartade och växande företag.
            Det är ett sundhetstecken att regeringen har insett att för att
            förenkla för de blivande och befintliga företagen måste det till
            en ökad samordning och en ökad tydlighet i rollfördelningen mellan
            de statliga aktörerna.
          </note>
          <note>
            Men, fru talman, enligt vårt synsätt, har regeringen helt fel
            angreppssätt. I stället för att utgå från näringslivets behov
            och önskemål och därigenom bygga en ny organisation underifrån,
            startar man uppifrån utifrån Regeringskansliets behov av förenkling
            och samordning.
          </note>
          <note>
            Vi kristdemokrater arbetar för förenklingar och bättre villkor
            för företagen. Vi anser, precis som vi har utvecklat i vår reservation
            tillsammans med Moderaterna och Folkpartiet, att regeringen först
            borde ha låtit göra en djupgående utvärdering av den hittills
            förda näringspolitiken, innan man kommer med förslag om nya myndigheter
            och omorganisationer.
          </note>
          <note>
            De 30 årens statliga näringspolitik har haft fördelar, men också
            brister. Detta måste utvärderas för att vi ska vara säkra på att
            de statliga insatserna i dag används på de för dagens företag
            absolut mest effektiva och verksamma sätten, utan snedvridande
            konsekvenser.
          </note>
          <note>
            Efter en sådan utvärdering hade regeringen kunnat presentera
            en utvecklad proposition, där man på ett tydligt sätt hade kunnat
            se konsekvenserna för företagen.
          </note>
          <note>
            Som jag sade tidigare: Vi kristdemokrater köper inte grisen i
            säcken. Vi yrkar avslag på propositionen.
          </note>
          <note>
            Jag vill passa på att yrka bifall till reservationen.
          </note>
          <note>
            I de utredningar som låg till grund för propositionen fanns tydliga
            signaler om behovet av ett ännu bättre företagsklimat och behovet
            av en utvärdering av den förda näringspolitiken. Vi kristdemokrater
            instämmer helt i slutsatserna från utredningen Statens åtgärder
            för fler och växande företag, som konstaterar att staten bör effektivisera
            den offentliga sektorn, avreglera, konkurrensutsätta och upphandla.
            Då får vi ett ökat antal livskraftiga företag och fler företag
            kan växa.
          </note>
          <note>
            Den offentliga statistiken visar att det redan startats väldigt
            många företag i Sverige. I TV-
          </note>
          <note>
            programmet Striptease som visades den 6 juni framgick att av
            de många starta-eget-företagarna har efter fem år var tredje person
            blivit registrerad hos Kronofogden. Fyra av tio lever på sina
            företag säger den officiella statistiken. Detta kommenterades
            i programmet som acceptabelt av den förre arbetsmarknads- och
            näringsministern Anders Sundström.
          </note>
          <note>
            Men, fru talman, i realiteten visar undersökningar att bara två
            av tio starta-eget-företag ger lön över existensminimum efter
            fem år. AMS, som ju beviljar bidragen, kände inte till dessa nedslående
            uppgifter.
          </note>
          <note>
            Man har inte gjort uppföljningar av lönsamheten i de här företagen.
          </note>
          <note>
            Jag menar att detta och mycket annat skulle framkomma tydligt
            i en utvärdering av den förda näringspolitiken.
          </note>
          <note>
            För att ta fram sådana fakta behövs ingen ny myndighet. Näringsdepartementet
            ansvarar både för näringspolitiken och arbetsmarknadspolitiken,
            som är berörd i det här fallet. Allt som behövs för att få fram
            fakta om hur det fungerar bland företagen i Sverige i dag är att
            besluta om en utredning.
          </note>
          <note>
            Fru talman! Vi kristdemokrater anser att omorganisation och nya
            myndigheter inte är den medicin som behövs för att förbättra företagsklimatet
            och tillväxten. I stället behövs färre och flexiblare regler,
            sänkta skatter och avgifter och en helt ny syn på företagande
            som måste genomsyra skolan, högskolan, politiken, medierna, ja
            hela samhället.
          </note>
          <note>
            Byråkratin och regelbördan drabbar de små företagen hårdast.
            Det vet vi. Stoppreglerna, fåmansbolagslagstiftningen och arbetsrättslagstiftningen
            är några av de klart tillväxthämmande regelverk som måste förändras
            ur ett småföretagarperspektiv.
          </note>
          <note>
            Fru talman! Den osunda konkurrens som bedrivs eller stöds av
            kommuner, landsting, länsstyrelser och statliga verk och myndigheter
            måste upphöra. Solarier, kaféer och busstrafik är några väl kända
            exempel.
          </note>
          <note>
            Ett mycket aktuellt fall som jag menar bör granskas ur konkurrensperspektiv
            är NUTEK:s engagemang i Open for Business. Det är ett koncept
            som syftar till att stimulera entreprenörskap hos unga.
          </note>
          <note>
            Konceptet är utformat som ett slags franchiseavtal där man förbinder
            sig att följa den kanadensiska förlagan inte bara till innehåll
            utan enligt uppgift t.o.m.
          </note>
          <note>
            så långt som till utformningen och färgsättningen av de lokaler
            där verksamheten ska bedrivas.
          </note>
          <note>
            Nu finns det redan en mycket lång rad av både privata och ideella
            organisationer som just vänder sig till ungdomar. Varför ska då
            NUTEK köpa hem ett nytt vidlyftigt koncept och bearbeta kommuner,
            landsting, länsstyrelser och andra statliga aktörer på regional
            nivå för att få dem att köpa in sig i detta kanadensiska affärskoncept?
          </note>
          <note>
            När en majoritet att utskottets ledamöter motsatte sig att relevant
            material skulle ställas till utskottets förfogande kände jag personligen
            stor olust i frågan.
          </note>
          <note>
            Min misstanke om osund konkurrens har inte kunnat avfärdas.
          </note>
          <note>
            Fru talman! Kristdemokraterna delar den syn på
          </note>
          <note>
            STATT som den föregående talaren Karin Falkmer redovisade. Det
            framgår även av vår gemensamma reservation.
          </note>
          <note>
            Fru talman! Jag vill avsluta med att sammanfatta de grundläggande
            skälen till att vi kristdemokrater yrkar avslag på propositionen,
            även om syftet säkert är gott.
          </note>
          <note>
            Vi menar att propositionen är synnerligen substanslös. Det är
            bättre företagsklimat, enklare, färre och flexiblare regler, sänkta
            skatter och avgifter och en ny syn på entreprenörskap och företagande
            som skapar fler nya och livskraftiga företag och får fler företag
            att växa, inte statlig omorganisation.
          </note>
          <note>
            En utvärdering av 30 års statlig näringspolitik borde ha föregått
            propositionen.
          </note>
          <note type="speaker">
            Anf. 162 EVA FLYBORG (fp):
          </note>
          <note>
            Fru talman! Jag vill inledningsvis framhålla vikten av ett generellt
            bra företagsklimat. Detta måste ha en sådan utformning att Sverige
            klarar av att tävla med de mest konkurrenskraftiga delarna av
            världen.
          </note>
          <note>
            Därför är det viktigt att undanröja alla de faktorer som hämmar
            företagande, jobb och tillväxt och som kan påverkas genom den
            nationella inhemska politiken.
          </note>
          <note>
            Omvärldsförståelse och förändringsbenägenhet i politiken är helt
            avgörande för Sveriges framtida konkurrensförmåga och därigenom
            dess välstånd.
          </note>
          <note>
            Sverige behöver därför en ny politik för kreativitet och företagsamhet
            som berör såväl skatterna inom företagandet, arbetsmarknaden,
            skolan, den högre utbildningen och dessutom det vi tidigare diskuterade
            här i kammaren, forskningen.
          </note>
          <note>
            Vi anser att ett utmärkt sätt att stimulera nyföretagandet är
            att öppna för konkurrens inom t.ex. offentlig sektor, vilket framför
            allt skulle gynna kvinnors företagande. Att göra företagsreglerna
            färre, enklare och mer stabila är dessutom en angelägen reform.
          </note>
          <note>
            Nya myndigheter ändrar däremot inte de grundläggande faktorer
            som skiljer det nuvarande Sverige från ett land med bra företagsklimat.
          </note>
          <note>
            Det naturliga tillvägagångssättet hade varit att en utvärdering
            av den hittills förda näringspolitiken först hade gjorts innan
            förslag om inrättande av nya myndigheter lagts fram. Resultatet
            av de utredningar som regeringen uppger ligger till grund för
            propositionen har uppenbarligen endast i mycket begränsad omfattning
            fått genomslag i de nu aktuella förslagen.
          </note>
          <note>
            I utredningen Statens åtgärder för fler och växande företag sägs
            att den nuvarande småföretagspolitiken behöver utvärderas i grunden,
            att de direkta ekonomiska företagsstöden bör avskaffas, att det
            lilla företagets behov av information, kunskap och nätverk måste
            tillgodoses och att dessutom statens roll i småföretagspolitiken
            måste förändras mot en ren beställarroll.
          </note>
          <note>
            Utredningen konstaterar vidare att det finns regelsystem där
            de små och växande företagen kommer i kläm. Det gäller särskilt
            de s.k. stoppreglerna, fåmansbolagslagstiftningen, de administrativa
            regelkraven och arbetsrättslagstiftningens utformning.
          </note>
          <note>
            Utredarna kritiserar också kraftigt de svenska konkurrensvillkoren,
            den s.k. gråzonen mellan offentlig och privat verksamhet, den
            osunda konkurrensen med enskild verksamhet från skattefinansierad
            verksamhet, den otillräckliga offentliga upphandlingen och de
            statliga stödens konkurrenspåverkande effekter.
          </note>
          <note>
            Utredarnas egna slutsatser är att statens bästa verktyg för att
            få till stånd ett ökat antal växande företag är att effektivisera
            den offentliga sektorn, avreglera, konkurrensutsätta och upphandla.
            De konstaterar vidare att mycket lite är känt om effekterna av
            30 års näringspolitik. Genomarbetade utvärderingar saknas nästan
            helt.
          </note>
          <note>
            Det förefaller som att regeringen inte har dragit några egentliga
            slutsatser av de konstateranden som utredarna faktiskt gör.
          </note>
          <note>
            Stiftelsen Svenska Jobs &amp; Society har inför utskottet aktualiserat
            en fråga om osund konkurrens just i fråga om NUTEK när det gäller
            främjande av nyföretagande. Man har här köpt upp ett kanadensiskt
            franchiseförslag à la McDonalds där man, precis som företrädarna
            här har sagt, in till minsta färgnyans ska ta över ett koncept
            för hur man ska stötta nyföretagande.
          </note>
          <note>
            Stiftelsen och även vi i oppositionen befarar att
          </note>
          <note>
            Open for Business-konceptet kan innebära risk för att en osund
            konkurrens uppstår. Vi konstaterar att det för närvarande redan
            finns privata och ideella aktörer som vänder sig till precis samma
            målgrupp. Vi kan börja med Snilleblixtarna, gå vidare till Ung
            Företagsamhet, Drivhuset, Robinson Crusoe, nätverket
          </note>
          <note>
            KNUT, Jobs &amp; Society m.fl. Open for Business kommer att vara
            en regelrätt konkurrent och inte ett komplement, som man försöker
            framhärda från NU-
          </note>
          <note>
            TEK:s sida. Det är inte vad skattepengar ska användas till, fru
            talman.
          </note>
          <note>
            Våra svårigheter att få in ett underlag från NU-
          </note>
          <note>
            TEK vad gäller dessa frågor är anmärkningsvärda.
          </note>
          <note>
            Folkpartiet har reserverat sig tillsammans med Moderata samlingspartiet,
            Kristdemokraterna och Miljöpartiet för att kunna få in en del
            hemliga handlingar från NUTEK. Det vill man inte gå med på från
            majoritetens sida, och det tycker jag är mycket olyckligt.
          </note>
          <note>
            Folkpartiet anser det som en mycket viktig principfråga att ett
            utskott ska ha möjlighet att få tillgång till det material, t.ex.
            från myndigheter, som bedöms nödvändigt i en fråga utan att man
            för den skull ska upphäva eventuell sekretess. Bl.a. inom ramen
            för det uppföljnings- och utvärderingsarbete som utskotten ska
            bedriva är frågan om en bevarad sekretess hos det material som
            ett utskott tar in av stor principiell betydelse.
          </note>
          <note>
            När det gäller den föreslagna nya myndigheten för analys, omvärldsbevakning
            och utvärdering delar vi uppfattningen att det är rimligt att
            i högre utsträckning än för närvarande ställa frågan vilka effekter
            den förda politiken faktiskt har. Är inte detta ett rimligt krav?
          </note>
          <note>
            Som nyss har nämnts är kunskaperna om de faktiska effekterna
            mycket bristfälliga. En utvärdering av effekterna kan dock göras
            utan att en ny myndighet upprättas. Regeringen kan och bör i stället
            agera i högre grad som beställare av utredningar och analyser
            m.m.
          </note>
          <note>
            Fru talman! Med detta yrkar jag avslag på propositionen och bifall
            till reservationen. Jag uppmanar regeringen att komma med ett
            bättre förslag och förpassa detta till den byrålåda där det hör
            hemma.
          </note>
          <note type="speaker">
            Anf. 163 SYLVIA LINDGREN (s):
          </note>
          <note>
            Fru talman! Låt mig först och främst yrka bifall till hemställan
            i betänkande NU17 Vissa organisationsfrågor inom näringspolitiken
            och därmed avslag på reservationerna.
          </note>
          <note>
            I näringspolitiska frågor är vi i huvudsak överens om målet.
            Alla partier vill självklart ha ett näringsklimat i världsklass.
            Ingen kan undgå att tillväxten i Sverige för närvarande är bra.
            Att näringsklimatet måste fortsätta att utformas så att Sverige
            klarar av att tävla med de mest konkurrenskraftiga delarna av
            världen är väl också en uppfattning som delas av samtliga partier.
            Hinder som hämmar jobb, företagande och en långsiktigt god ekologisk
            och ekonomisk tillväxt ska naturligtvis undanröjas.
          </note>
          <note>
            Självklart har den goda tillväxten gagnats av en bra och förtroendeingivande
            politik. Men det gäller att inte stanna härvid utan att också
            se till hur vi organiserar den statliga verksamheten för att fortsätta
            den positiva utvecklingen och att sätta in åtgärder och resurser
            där det är nödvändigt att staten också agerar.
          </note>
          <note>
            Fru talman! Sedan kan vi ha olika meningar i vissa sakfrågor,
            t.ex. arbetsrätt, skatter, konkurrensfrågor, privat och offentlig
            verksamhet. Vi vill alla ha förenklingar, men vi vill också ha
            rättvisa och trygghet. Dessa frågor har vi debatterat. Arbeten
            i den riktningen är i gång, och vi lär med all sannolikhet återkomma
            till näringspolitiska frågor i andra sammanhang. Det går inte
            heller att blunda för att tillväxten i hög grad hänger samman
            med forskning, utveckling, kompetensutveckling och tillgång till
            välutbildad arbetskraft.
          </note>
          <note>
            Det betänkande med anledning av regeringens proposition om vissa
            organisationsfrågor inom näringspolitiken som vi behandlar i dag
            gäller en fråga om organisation och inte detaljer i verksamheten.
          </note>
          <note>
            Propositionen bygger på att utveckla och skapa bättre möjligheter
            för statens organisation på central nivå att främja företagsutveckling
            och tillväxt. Därför vill man skapa en ny nationell myndighet
            för företagsutveckling. Vidare ska kunskapsunderlaget för innovations-,
            närings- och regionalpolitiken förstärkas. I detta syfte inrättas
            en ny myndighet för analyser, omvärldsbevakning och utvärdering.
          </note>
          <note>
            Anledningen till att denna proposition och detta betänkande nu
            debatteras är avhängig den tidigare debatten i dag, nämligen den
            om betänkandet om forskningen för framtiden och ny organisation
            för forskningsfinansiering, där näringsutskottet har yttrat sig
            till utbildningsutskottet.
          </note>
          <note>
            Bakgrunden till organisationsförändringarna är naturligtvis att
            skapa bättre koncentration, kraftsamling, flexibilitet, prioritering,
            överblick och ökad styrbarhet på central nivå. På det regionala
            planet vill man utveckla den regionala näringspolitiken, ha en
            kraftsamling och överblickbarhet samt, inte minst, förenkling.
            Detta är inte minst för individer, entreprenörer och företag.
          </note>
          <note>
            Detaljerna är, som har sagts tidigare, inte specificerade i propositionen
            utan det är endast fråga om den övergripande organisationen. Organisationen
            ska senare fyllas med innehåll, som också kommer att innebära
            förändringar för vissa verksamheter i dag.
          </note>
          <note>
            NUTEK och ALMI är några exempel. En kommitté har därför tillsatts
            när det gäller företagsutvecklingen, och ordförande är Per-Ola
            Eriksson, generaldirektör för NUTEK. När det gäller omvärldsbevakning
            och en analysmyndighet finns en utredare, nämligen Susanne Ackum
            Agell.
          </note>
          <note>
            Fru talman! Den borgerliga reservationen är kritisk till tillvägagångssättet,
            och man hade velat ha en utvärdering av den hittills förda näringspolitiken
            innan någon som helst organisationsförändring görs.
          </note>
          <note>
            Nu har ett par utredningar och hearings anordnats, och frågan
            är, i ärlighetens namn, på intet sätt ny. Vi vet alla att NUTEK:s
            och ALMI:s arbete går in i varandra, och det behövs inga ytterligare
            utredningar för att konstatera det. I propositionen sägs också
            att de förslag som läggs fram är inledningen av ett förändringsarbete
            och att det fortsatta arbetet får visa på behovet av ytterligare
            organisatoriska förändringar.
          </note>
          <note>
            Vidare sägs att regeringen har för avsikt att återkomma till
            riksdagen angående den regionala nivån, som i huvudsak ska vara
            den direkta kontakten för företagen och företagarna.
          </note>
          <note>
            Beträffande det viktiga förenklingsarbetet av regler vill jag
            i det här sammanhanget hänvisa till regeringens nyss avlämnade
            skrivelse om myndigheternas efterlevnad av Simplexförordningen.
          </note>
          <note>
            Fru talman! Tidpunkten. När? Hur? Har frågan utretts tillräckligt,
            osv.? Det är sådant som alltid kommer att väcka någons eller någras
            ogillande. Nu har man ändå - äntligen kan man säga - kommit till
            skott om riktlinjer för en framtida organisation för att undvika
            dubbelarbete. Men som sagt, mycket av innehållet av själva förändringsarbetet
            återstår, och det måste man återkomma till.
          </note>
          <note>
            Det vi i dag ska ta ställning till - det blir väl votering först
            i morgon, men debatten är i dag - är att godkänna riktlinjerna
            för en ny myndighet för företagsutveckling och bemyndigande till
            regeringen att vidta de åtgärder som behövs vad gäller nuvarande
            myndighetsorganisation och ALMI Företagspartner
          </note>
          <note>
            AB, att godkänna riktlinjerna för en ny myndighet för analyser,
            omvärldsbevakning och utvärdering samt godkänna att Statens institut
            för regionalforskning avvecklas den 1 januari 2001.
          </note>
          <note>
            Fru talman! Jag vill säga några ord om det som egentligen inte
            har med organisationsfrågorna inom näringspolitiken att göra men
            som ändå tagit en hel del av uppmärksamheten i näringsutskottets
            arbete, nämligen om NUTEK bedriver "osund konkurrens"
          </note>
          <note>
            eller inte. Låt mig först slå fast att jag inte tycker att
          </note>
          <note>
            NUTEK ska ägna sig åt konkurrerande verksamhet.
          </note>
          <note>
            Det tycker inte någon i den socialdemokratiska gruppen. Däremot
            ska det självklart vara kompletterande verksamhet.
          </note>
          <note>
            Jobs &amp; Society är i huvudsak uppbyggt på konceptet företag hjälper
            företag, dvs. hjälper dem som ska starta nya företag. Jag vill
            betona att de gör ett mycket bra jobb, och någon skugga ska inte
            läggas på dem här.
          </note>
          <note>
            Det finns ändå anledning att fundera över skillnader mellan företagare
            och företagsamhet. Initiativtagare är detsamma som entreprenörer,
            och de står i hög grad för förnyelse, men de blir sällan företagare.
          </note>
          <note>
            Det är väl ingen obekant i den här församlingen att förnyelsegraden
            i Sverige kan bli betydligt bättre. Det är också oerhört viktigt
            för att hänga med i den framtida stenhårda konkurrensen att vara
            med i förnyelsearbetet.
          </note>
          <note>
            I själva sakfrågan - som vid just det här tillfället har tagits
            upp av de borgerliga - tycker vi socialdemokrater att det är självklart
            att det är viktigt att få tillgång till material osv. Men vi kan
            med gott samvete säga att i det här fallet har vi fått ta del
            av avtalet men inte prislappen. Per-Ola Eriksson från NUTEK
          </note>
          <note>
            kom under pågående förhandling och redogjorde för prislappen
            för utskottet. För övrigt är avtalet ännu inte undertecknat.
          </note>
          <note>
            Jag tror, fru talman, att just hur man organiserar verksamheter
            är av absolut avgörande betydelse för verksamheter oavsett i vilken
            form de bedrivs. Flyttar man bara över en verksamhet och driver
            den likadant utan att ändra i organisationen blir det aldrig några
            bra resultat.
          </note>
          <note>
            Det är nödvändigt att underlätta för blivande och befintliga
            företagare genom t.ex. ökad samordning och renodling av företagsfrämjande
            resurser. Se därför detta steg vi tar i dag som en inledning av
            ett förändringsarbete för en bättre styrning och fördelning av
            de medel som står till vårt förfogande. Staten ska gå in där marknaden
            inte klarar av detsamma.
          </note>
          <note>
            Sedan får vi återkomma i bl.a. budgetarbetet för år
          </note>
          <note>
            2001 med förändringar på anslags- och utgiftsområdenas nivåer,
            namn, innehåll, resursfördelning etc.
          </note>
          <note>
            Fru talman! Med detta yrkar jag åter bifall till näringsutskottets
            hemställan i betänkande NU17 och avslag på reservationen.
          </note>
          <note type="speaker">
            Anf. 164 KARIN FALKMER (m) replik:
          </note>
          <note>
            Fru talman! Sylvia Lindgren inleder med att säga att vi är alla
            besjälade av att skapa ett bra näringsklimat och att undanröja
            hinder. Men retoriken från
          </note>
          <note>
            Socialdemokraterna, alltifrån ledamöter i näringsutskottet upp
            till ministrarna på Näringsdepartementet, stämmer inte med åtgärderna
            som sedan vidtas. I
          </note>
          <note>
            varenda debatt vi har haft har vi lyft fram de problem som nu
            senast lyfts fram i Annells och Nygårds utredning om svårigheterna
            för särskilt de mindre och medelstora företagen. Jag behöver inte
            upprepa alla punkterna, men när det gäller de myndigheterna går
            regeringen till väga fullständigt bakvänt. Man måste först veta
            vad innehållet är, vad de här myndigheterna ska arbeta med, vad
            de har för målsättning och syfte innan man gör en organisation.
            Att göra en organisation utan innehåll är poänglöst och fel.
          </note>
          <note>
            När det gäller det ärende som näringsutskottet har ägnat så mycken
            av sin tid, NUTEK:s engagemang i konceptet Open for Business,
            är det anmärkningsvärt att utskottsmajoriteten nekade oss att
            ta in det material som vi behövde för att göra en seriös bedömning
            av den osunda konkurrensen. Avtalet är, Sylvia Lindgren, undertecknat
            av Per-Ola Eriksson, är översänt till Kanada i väntan på att den
            nya kanadensiska regeringen ska teckna under detta avtal. Avtalet
            existerar och är undertecknat av den svenska parten.
          </note>
          <note>
            När det gäller myndigheternas organisationer är det oerhört relevant
            att fråga sig: Vad ska egentligen myndigheten ägna sig åt? Ska
            man ägna sig åt att starta stora kommersiella projekt, typ Open
            for Business? Tycker Sylvia Lindgren det?
          </note>
          <note type="speaker">
            Anf. 165 SYLVIA LINDGREN (s) replik:
          </note>
          <note>
            Fru talman! Återigen, Karin Falkmer: Avsikten med den nya organisationsförändringen
            är att tydliggöra statens roll och att fokusera de områden där
            privata marknader inte fungerar. I dag är det, som flera har sagt,
            mångfald av aktörer och aktiviteter, vilket bidrar till otydlig
            ansvarsfördelning och överlappning. Kort sagt: Det kan vara slöseri
            med statliga resurser om inte samordningen blir bättre. Därför
            är det nu en ny myndighetsorganisation där även FoU-
          </note>
          <note>
            myndigheten är involverad och som ser ut att få en analys- och
            omvärldsbevakningsmyndighet, en FoU-
          </note>
          <note>
            myndighet och företagsutvecklingsmyndighet.
          </note>
          <note>
            Det är alldeles riktigt, Karin Falkmer, att avtalet inte är undertecknat
            av Kanada ännu. NUTEK får säkert många erbjudanden som man också
            tackar nej till. Men i det här fallet har man sett det som att
            det här är ett komplement till den verksamhet som Jobs
          </note>
          <note>
            &amp; Society m.fl. bedriver och att den här delen inte finns i det.
            Jag vill också säga, fru talman, att jag inte ser i den diskussion
            mellan NUTEK och Jobs &amp; Society som har varit i detta fall några
            oöverstigliga hinder, utan jag är övertygad om att man från båda
            parter är, med den diskussion som pågår, införstådd med att det
            här en kompletterande och inte konkurrerande verksamhet.
          </note>
          <note type="speaker">
            Anf. 166 KARIN FALKMER (m) replik:
          </note>
          <note>
            Fru talman! Sylvia Lindgren säger att organisationsförändringen
            är till för att tydliggöra statens roll.
          </note>
          <note>
            Statens roll har hittills varit att styra uppifrån, och det tycker
            jag är helt fel. Den utredning som ligger till grund för den här
            förändringen har man över huvud taget från regeringens sida inte
            tagit hänsyn till. Utredarnas slutsats är nämligen att statens
            bästa verktyg för att få till stånd ett ökat antal växande företag,
            alltså företagsutveckling, är att göra någonting åt grundproblemen
            bl.a. genom förändringar i skattelagstiftningen, effektivisering
            av den offentliga sektorn, avreglering, konkurrensutsättning,
            upphandling och regelförenkling. Detta är en uppräkning som säkert
            samtliga som lyssnar på den här debatten känner igen sedan flera
            års debatter och flera olika utredningars analyser av Sveriges
            näringsklimat och konkurrensklimat.
          </note>
          <note>
            När en statlig myndighet går in i ett stort projekt som Jobs
            &amp; Society avgörs huruvida det är osund konkurrens eller inte.
            Det kan inte avgöras av Sylvia
          </note>
          <note>
            Lindgren. Det kan knappast avgöras av mig heller.
          </note>
          <note>
            Men de som är oroade är de som är verksamma i exakt liknande
            verksamhet och en verksamhet som riktar sig till precis samma
            målgrupp. Det är deras oro som jag tycker att näringsutskottet
            har all anledning att ta fasta på och verkligen undersöka.
          </note>
          <note>
            Kan Sylvia Lindgren, när det gäller en sådan sak som nyföretagarrådgivning
            på de orter där Open for
          </note>
          <note>
            Business öppnar sina kontor, här på stående fot lova att nyföretagarrådgivningen
            kommer att vara kvar i de organisationer som i dag bedriver denna?
          </note>
          <note type="speaker">
            Anf. 167 SYLVIA LINDGREN (s) replik:
          </note>
          <note>
            Fru talman! Som det har sagts tidigare här - Karin
          </note>
          <note>
            Falkmer åberopade också ett svar från Mona Sahlin -
          </note>
          <note>
            utgör naturligtvis en del av organisationen att se till att vi
            inte konkurrerar med varandra, att staten går in och vidtar åtgärder
            där marknaden inte fungerar och att vi inte ska ägna oss åt likvärdig
            verksamhet för att på så vis kunna samordna våra resurser bättre.
            Det är därför man gör en övergripande organisationsöversyn. Det
            är den som vi i dag fastställer riktlinjerna för. Vi debatterar
            i dag, och klubban får falla i morgon vid voteringen.
          </note>
          <note>
            Det är farligt att blanda ihop för mycket av detaljerna med organisationsdelen.
            Naturligtvis kommer väldigt många andra frågor - konkurrens, skatter,
            infrastruktur osv. - fortfarande upp i diverse propositioner som
            vi kommer att ha synpunkter på i framtiden.
          </note>
          <note>
            Jag förstår att man har haft en oro från Jobs &amp; Society över
            att man kanske inte får tillräckligt med sponsorer e.d. i framtiden
            beroende på att frågan om
          </note>
          <note>
            OFB:s, Open for Business, verksamhet diskuterats också med NUTEK.
            Vid den senaste diskussionen mellan Jobs &amp; Society och NUTEK verkar
            det ändå som att man börjar förstå de olika inriktningarna på
            respektive verksamhet. Därför finns det inga oöverstigliga hinder
            kvar.
          </note>
          <note>
            Fru talman! Jag vill till Karin Falkmer i det sammanhanget också
            säga att det måste väl ändå ibland kunna komma i gång någon ny
            verksamhet som gagnar nyföretagandet och framför allt entreprenörskapet
            utan att någon känner sig trampad på tårna.
          </note>
          <note type="speaker">
            Anf. 168 EVA FLYBORG (fp) replik:
          </note>
          <note>
            Fru talman! Här råder upp-och-ned-vända världen. Jag tycker att
            Sylvia Lindgren i många stycken talar sig varm för reservationen.
            Om det är så är hon välkommen att skriva under även den.
          </note>
          <note>
            Men sedan ordnar det upp sig, fru talman, för Sylvia Lindgren
            går tillbaka till Open for Business. Hon säger att det inte är
            någon fara, för Open for Business är ingen konkurrent utan ett
            komplement till det som redan finns i dag. Man har då tidigare
            även här konstaterat att det rör sig mot en målgrupp som inte
            täcks av t.ex. Jobs &amp; Society. Jobs &amp; Society rör sig förvisso
            från företag till företag med rådgivning.
          </note>
          <note>
            Fru talman! Jag skulle gärna vilja ha svar från
          </note>
          <note>
            Sylvia Lindgren vilken målgrupp t.ex. Snilleblixtarna vänder
            sig till. Vilken målgrupp vänder sig Ung Företagsamhet till, eller
            Drivhuset, Robinson Crusoe
          </note>
          <note>
            AB, nätverket KNUT osv.? Jag skulle på stående fot kunna räkna
            upp 15 namn som redan har en väl fungerande ideell eller privat
            verksamhet, med målgrupper som också Open for Business kommer
            att använda sig av. Hur kan Sylvia Lindgren då säga att det är
            ett komplement och inte en konkurrent?
          </note>
          <note type="speaker">
            Anf. 169 SYLVIA LINDGREN (s) replik:
          </note>
          <note>
            Fru talman! Jag har försökt förklara det som vi i utskottet har
            haft en lång diskussion om, nämligen förhållandet mellan Jobs
            &amp; Society och Open for
          </note>
          <note>
            Business. Jag har också sagt här att den företagsutvecklingskommitté
            som nu kommer att jobba och som leds av Per-Ola Eriksson självklart
            ska jobba med att se till att man inte bedriver konkurrerande
            verksamhet från statligt håll. Open for Business ska inspirera
            dem som inte startar företag, som kanske vill driva ett entreprenörskap
            - ett sätt att också välja inför framtiden.
          </note>
          <note>
            Det är inte min sak, och knappast utskottets sak, att sitta och
            vara revisor för de olika delarna av verksamheter. Det finns andra
            instanser för att göra detta.
          </note>
          <note>
            Därför hänger denna fråga, som har fått ett så stort utrymme
            i utskottets arbete, absolut inte samman med det som tas upp i
            propositionen. Det är en organisatorisk del, men där en kommitté
            nu jobbar för att komma fram med olika förslag. Det är avhängigt
            av vad man kommer fram till i detta sammanhang.
          </note>
          <note>
            Jag är för min del mer intresserad av andra typer av frågor.
            I kommittéarbetet kommer man att ta hänsyn till samordning mellan
            teknik och människa, teknikutveckling alternativt arbetsmiljö.
            Men den typen av frågor uppfattar jag att ingen från den borgerliga
            gruppen över huvud taget tar upp, utan det man ger ett stort utrymme
            är just ett förhållande mellan Jobs &amp; Society och Open for Business,
            som NU-
          </note>
          <note>
            TEK jobbar med. Det är inte någonting i själva verksamhetsfrågan,
            och det gör mig olycklig.
          </note>
          <note type="speaker">
            Anf. 170 EVA FLYBORG (fp) replik:
          </note>
          <note>
            Fru talman! Tvärtom talade jag väldigt lite om
          </note>
          <note>
            Jobs &amp; Society. Men jag nämnde just ett antal andra aktörer som
            redan har en verksamhet precis på det här området med precis den
            målgrupp som Open for
          </note>
          <note>
            Business ska ägna sig åt. Jag och Folkpartiet tycker då att det
            i grunden är fullständigt felaktigt att med skattepengar subventionera
            en statlig verksamhet där det redan finns en privat eller helt
            ideell verksamhet, som Snilleblixtarna, Ung Företagsamhet, Drivhuset
            och Robinson Crusoe AB m.fl. Jag har egentligen inte fått något
            bra svar på den frågan.
          </note>
          <note>
            Får jag bara försöka ställa en fråga till, och det gäller det
            avtal som vi ville ta in. Sylvia Lindgren och alla vi i utskottet
            vet att anledningen till att vi inte kunde ta in det till utskottet
            var att det var sekretessbelagt, hemligstämplat, på NUTEK. Jag
            kan förstå det. Vi ville inte ta in det till utskottet, därför
            att då skulle hemligstämpeln röjas och alla skulle kunna ta del
            av det. Jag har förståelse för detta. Då hade vi ett förslag att
            ta in det via Näringsdepartementet för att kunna behålla en hemligstämpel
            men fortfarande kunna ta del av det. Varför skulle man inte kunna
            göra på detta sätt? Vi blev nedröstade på det förslaget. Jag säger
            som Refaat: Här ligger en gravad hund.
          </note>
          <note type="speaker">
            Anf. 171 SYLVIA LINDGREN (s) replik:
          </note>
          <note>
            Fru talman! Det ligger inte heller någon garvad hund bakom det
            här åtagandet och utskottets ställningstagande. Det fanns inte
            någon som helst del i propositionen som kunde ge anledning att
            ta upp detta. Det fanns inte några motioner om den här verksamheten.
            Vi bedömde också att vi fick väldigt bra underlag, förutom prislappen,
            som inte fanns med i det som vi fick oss tilldelat i utskottet.
            Prislappen redovisade Per-Ola Eriksson och Björn Sandström inför
            utskottet.
          </note>
          <note>
            Sedan kan jag också ställa en fråga till Eva Flyborg: Vad skulle
            hon ha gjort med detta? Ska utskottet bli revisor, eller vad?
          </note>
          <note type="speaker">
            Anf. 172 INGER STRÖMBOM (kd) replik:
          </note>
          <note>
            Fru talman! Jag konstaterar att Sylvia Lindgren tycks ha en övertro
            på organisationsmodeller på central nivå, medan vi kristdemokrater
            menar att organisationsmodeller på det här sättet inte löser företagens
            behov. Jag skulle vilja fråga Sylvia Lindgren: Om det är tillväxt
            och företagande som är Socialdemokraternas och regeringens slutmål
            någonstans långt där borta, varför har man då inte företagen och
            företagandet som utgångspunkt när man ska göra förändringar? Borde
            inte företagen sättas i centrum när man ska bygga de här modellerna?
            Och varför har man inte ett underifrånperspektiv?
          </note>
          <note>
            Håller inte Sylvia Lindgren med om att när man nu ser det här
            modellförslaget tycks det vara ett regeringskansliperspektiv på
            hela organisationsmodellen?
          </note>
          <note type="speaker">
            Anf. 173 SYLVIA LINDGREN (s) replik:
          </note>
          <note>
            Fru talman! Nej, jag har lite svårt att hålla med
          </note>
          <note>
            Inger Strömbom om just detta. Självklart har organisationen alltid
            en övergripande del som handlar om hur verksamheter ska kunna
            bedrivas. Som jag har sagt tidigare innebär ju detta med en ny
            organisationsmodell att man tydliggör statens roll och fokuserar
            på områden där den privata marknaden inte fungerar, där staten
            kan använda sig av bättre resurser.
          </note>
          <note>
            ALMI och NUTEK är ju en del i detta.
          </note>
          <note>
            Som har sagts här tidigare när det gäller t.ex. tidpunkten för
            företagsutvecklingsmyndigheter, behöver inte allting utredas på
            nytt. Man vet redan i dag att det är flera instanser som gör samma
            saker. Tanken är att skapa en organisation som blir tydligare,
            enklare och effektivare, och naturligtvis med företagsutveckling
            som bas för detta arbete.
          </note>
          <note type="speaker">
            Anf. 174 INGER STRÖMBOM (kd) replik:
          </note>
          <note>
            Fru talman! Jag hör vad Sylvia Lindgren säger, och jag förstår
            en del av det. Men jag tycker ändå att perspektivet är fel. Om
            nu företagande och tillväxt är målet, borde man då inte analysera
            vad man hittills har gjort rätt och vad man har gjort mindre bra
            i den statliga näringspolitiken för att kunna utforma den organisation
            för framtiden som kommer att vara effektiv och bra?
          </note>
          <note>
            Jag undrar: Vågar inte Socialdemokraterna låta göra en sådan
            här djupgående granskning av det som nu är historia? Eller varför
            vågar man inte utreda detta? Finns det lik i garderoben? Är man
            medveten om att man håller på med fel saker?
          </note>
          <note>
            Jag skulle vilja att man sätter företagen i fokus när man gör
            en sådan här stor omorganisation. Det vi talar om i dag berör
            inte företagen, utan det berör några byråkrater som till största
            delen sitter placerade i Stockholm. Det är helt fel perspektiv.
            Sätt företagen i centrum! Då får vi en bra statlig näringspolitik.
          </note>
          <note type="speaker">
            Anf. 175 SYLVIA LINDGREN (s) replik:
          </note>
          <note>
            Fru talman! Jag håller med om väldigt mycket av det som Inger
            Strömbom säger. Men det som tas upp i propositionen och betänkandet
            är just den övergripande organisationen, för att också på ett
            bättre sätt kunna sätta företagen i centrum. Jag är övertygad
            om att mycket på lokal nivå kanske inte har bekymmer av den dignitet
            som vi på vissa håll pratar om i dag, t.ex.
          </note>
          <note>
            när det gäller samarbetet mellan NUTEK och Jobs &amp;
          </note>
          <note>
            Society. Det fungerar tydligen bra lokalt, men mindre bra centralt.
            Därför är det viktigt att se till att få en bättre organisation
            också på den centrala nivån.
          </note>
          <note>
            Men man får inte glömma bort i det här sammanhanget att det här
            handlar om en översyn av myndigheterna och en ny organisation
            för flera myndigheter, inte minst för FoU-myndigheten som debatterades
            innan vårt ärende började debatteras i dag. Det måste naturligtvis
            också finnas ett samarbete mellan den och Företagsutvecklingsmyndigheten
            för att främja tillväxt, framtid och utveckling i det sammanhanget.
          </note>
          <note>
            Man vill också förstärka utvärderingen via den nya myndigheten
            för analyser, omvärldsbevakning och utvärderingar, som naturligtvis
            också ska arbeta med utvärderingar.
          </note>
          <note>
            Se inte detta som några lik i lasten eller i garderoben eller
            att man köper grisen i säcken. Se detta som vad det är, nämligen
            en organisationsförändring för att förtydliga.
          </note>
          <note>
            Sedan är jag också mycket väl medveten om att det kommer att
            krävas mycket arbete för att kunna göra anslagsförändringar och
            se över dem i dess helhet, men det får vi återkomma till i den
            fortsatta budgetdebatten. Det är ingenting som vi ska ta upp i
            dag.
          </note>
          <note>
            Men, som sagt, det hänger också samman med den tidigare organisationsförändringen.
          </note>
          <note type="speaker">
            Anf. 176 LENNART VÄRMBY (v):
          </note>
          <note>
            Fru talman! Först, så att jag inte glömmer det, vill jag yrka
            bifall till utskottets förslag till beslut som är noga avvägt
            och därmed yrkar jag på att samtliga motioner avstyrks.
          </note>
          <note>
            Sylvia Lindgren har på ett mycket förtjänstfullt sätt klarlagt
            varför det här förslaget kommer, medan bl.a. Inger Strömbom tidigare
            här sade något om att hon inte ville köpa grisen i säcken. Jag
            tror att hon t.o.m. citerade Hasse Alfredsson om någon tom påse.
          </note>
          <note>
            Men när jag tittar i påsen, nämligen propositionen, finns det
            faktiskt argument där. Detaljerna är inte klara, men målsättningen
            är att det ska bli ett effektivare arbete när det gäller den statliga
            näringspolitiken. Det kallar jag inte för en tom påse. Och gluttar
            jag i säcken, nämligen betänkandet från utskottet, ser jag både
            att det finns gris och att den t.o.m. har knorr på sig, Inger
            Strömbom, så jag tycker inte att vi kliver rakt ut i blindo. Dessutom
            är det inget revolutionerande med förslaget egentligen. Det föreslås
            ju två halvnya myndigheter som ska slås samman och omorganiseras
            inom Näringsdepartementet.
          </note>
          <note>
            Tidigare här i dag debatterades - och det var kanske mer viktigt
            egentligen - forskningen för framtiden och den nya myndigheten
            för forskning och utveckling, som vi i Vänsterpartiet tror kommer
            att ge en bättre grund för det företagsamma Sverige att även i
            fortsättningen ligga väl i framkant.
          </note>
          <note>
            Egentligen kan man tycka att det är onödigt, om man nu ska kritisera
            från oppositionsbänken, att komma med ett sådant här förslag när
            Sverige går bättre än på mycket, mycket länge. Man ska ju inte
            ändra på vinnande lag, heter det. Inom parentes sagt kanske man
            borde göra det när det gäller europamästerskapen i fotboll, för
            där vinner ju inte Sverige.
          </note>
          <note>
            Nå, nu är det så att en klok regering med stöd av kloka partier
            i den här församlingen - Vänsterpartiet,
          </note>
          <note>
            Centern och Miljöpartiet - tillsammans har funnit att det är
            bra att i god tid rusta den statliga apparaten och forma de instrument
            som ska fungera som både stötdämpare och katapulter för ett fortsatt
            framgångsrikt näringsliv.
          </note>
          <note>
            Förslagen är väl grundade på utredningar och erfarenhet. Ni påstår
            att det inte har gjorts några utvärderingar. Det kanske inte har
            skett någon utvärdering av alla 30-40 årens näringspolitik, men
            det finns utredningar som grund för regeringens förslag. De redovisas
            också.
          </note>
          <note>
            Därför blir jag lite förvånad när den genomborgerliga delen av
            riksdagen skriver en hel radda av motioner. Moderaterna skriver
            t.o.m. två stycken, först en med avslag och sedan en med avslag
            bara för att man ska "rädda" ALMI som är en utomordentlig statlig
            institution, åtminstone i den moderata motionen. Genomgående krav
            är att det ska göras en utvärdering av näringspolitiken innan
            man kan inrätta nya myndigheter. Varje gång ni från borgerligheten
            yttrar er ska ni tala om "ett generellt bra företagsklimat".
          </note>
          <note>
            Nå, nu menar vi att detta handlar om nödvändiga statliga verksamheter.
            Det behövs nämligen en fungerande statsapparat för att ett näringsliv
            för mänsklighet ska fungera. Det är själva grunden. Erfarenheten
            visar att alla samhällen som inte har en fungerande byråkrati
            fungerar väldigt dåligt. När vi nu försöker bidra till en förändring
            som tyder på, tycker jag, en hyfsad lyhördhet för nödvändigheten
            av sådana här förändringar, så bromsar ni från borgerligheten
            som i andra sammanhang gärna vill framställa er som just näringslivets
            bästa vänner.
          </note>
          <note>
            Vi för vår del tror att dessa i och för sig centrala beslut på
            en hög nivå om en omorganisation tillsammans med tillväxtavtalen,
            som är en ny faktor i arbetet för att skapa ett Sverige där hela
            Sverige kan leva, ger en god grund också för en decentralisering
            ute i regionerna av en aktiv näringslivspolitik.
          </note>
          <note>
            Vad det gäller det goda företagsklimatet kan man näppeligen hoppas
            på ett mycket bättre, för i så fall skulle det ju vara risk för
            en klar överhettning.
          </note>
          <note>
            Ni goda borgare! Flexibel lyhördhet anbefalles för nödvändiga
            förändringar i den byråkrati som behövs för att Sverige ska klara
            framtida konkurrens. Det är ju det som den här frågan gäller.
            Det hade hedrat er i oppositionen om ni i stället för avslag och
            på stället marsch hade signalerat en liknande vilja till förändring
            som vi gör.
          </note>
          <note>
            I stället försöker ni blåsa upp NUTEK-
          </note>
          <note>
            engagemanget i ett projekt inhandlat i Kanada som man har kallat
            för Open for Business; detta för att projektet enligt er skulle
            kunna utgöra något slags osund konkurrens gentemot Stiftelsen
            Svenska Jobs
          </note>
          <note>
            &amp; Society. Om, gott folk, man ska reagera mot Open for Business
            och Jobs &amp; Society, gör jag det för min personliga del för att
            de här projekten bidrar till att erodera det svenska språket.
            Svenska skattepengar borde ha som kravmärkning att projekten döps
            om till exempelvis Öppna för Gnosjö och Arbete och samhälle i
            stället för de här utländska namnen. Det osunda elementet här
            är inte den eventuella konkurrensen, utan det är att helt i onödan
            sälja ut det svenska språket.
          </note>
          <note>
            Här har tidigare tagits upp att det är mycket behjärtansvärt
            att stimulera företagsamhet. Sedan räknar
          </note>
          <note>
            Eva Flyborg upp en mängd organisationer och aktiviteter för att
            öka kreativiteten och få fler företag.
          </note>
          <note>
            Den mångfalden tycker jag bottnar för att man når så många fler.
            På alla områden ska det ju inte vara något monopol, men här ska
            det helt plötsligt inte vara någon konkurrens om hur man får i
            gång kreativiteten. Jag tycker att logiken haltar.
          </note>
          <note>
            Sedan återigen till detta med utvärdering. Verklighetens utvärdering
            av de senaste årens politik är ju kristallklar. Den ger s plus
            v plus mp, ofta med bidrag även från Centerpartiet, ett klart
            överbetyg. Tror ni mig inte kan ni testa alla tabeller och fakta
            i broschyren Fakta om Sveriges ekonomi år 2000, utgivare
          </note>
          <note>
            SAF. Jag fick den i brevlådan i dag. Tabell efter tabell visar
            där att det aldrig någonsin gått bättre för
          </note>
          <note>
            Sverige. Jag påstår inte att den visar att det är total idyll
            och paradis för företagsamheten i Sverige, men vi är svårslagna
            på den internationella arenan. Så sluta tjata och gnata om att
            det är så illa ställt med företagsamhetens villkor i Sverige.
            De är mycket, mycket bra. Och det här förslaget gör att de blir
            ännu bättre, tror i alla fall Lennart Värmby, Vänsterpartiet.
          </note>
          <note>
            Än en gång bifall till utskottets hemställan.
          </note>
          <note type="speaker">
            Anf. 177 KARIN FALKMER (m) replik:
          </note>
          <note>
            Fru talman! Jag konstaterar bara att Lennart
          </note>
          <note>
            Värmby har ett perspektiv på de här frågorna som är ovanifrån.
            Det är precis samma politik som har resulterat i att en utredning
            konstaterar att företagaren har gjorts beroende av myndighetsbeslut
            i alltför många frågor och att staten har fragmenterat och sönderdelat
            sättet att hantera både företagaren och de många olika regelkraven
            för företagen.
          </note>
          <note>
            Lennart Värmby säger att den här organisationen är till för att
            vi ska forma instrument - smaka på uttrycket forma instrument
            - för att göra ditt och datt med företag. Lennart Värmby ser företagen
            som klienter.
          </note>
          <note>
            Vi som står bakom reservationen tycker att utgångspunkten vid
            en omorganisation, när man har konstaterat att det finns en helt
            förvirrande mångfald av aktörer på det här området, borde vara
            företagaren.
          </note>
          <note>
            Man borde först använda den utgångspunkten för bas för att se
            vad man vill ha för innehåll för att sedan konstruera den organisation
            som behövs. Lennart
          </note>
          <note>
            Värmbys perspektiv är att uppifrån styra, ställa och forma instrument.
          </note>
          <note type="speaker">
            Anf. 178 LENNART VÄRMBY (v) replik:
          </note>
          <note>
            Fru talman! Jag medger att jag ofta ser uppifrån på saker och
            ting, men det beror kanske på att jag är närmare två meter lång
            och inte på någon politisk felsyn.
          </note>
          <note>
            I det här fallet rör det sig, allvarligt talat, om ett förslag
            att på central nivå åstadkomma en effektivare, bättre och mer
            sammanhållen organisation vad det gäller företagsutveckling, lite
            slarvigt uttryckt. Det innehåller ju fler saker, t.ex. analys
            och annat som är nödvändigt i sammanhanget. Den enda möjliga instansen
            för detta, som jag ser det, är faktiskt staten.
          </note>
          <note>
            Oavsett var vi står ideologiskt borde vi kunna vara överens om
            så mycket: Analys och sådant är underlag för att kunna föra en
            framgångsrik politik. Sedan kan vi ha olika uppfattning om skattenivåer,
            regelverk och sådant - visst. Men själva grundstommen, en fungerande
            statsapparat, är nödvändig för att ett fritt näringsliv ska kunna
            fungera, en statsapparat som t.ex.
          </note>
          <note>
            kontrollerar att villkoren är så lika som möjligt.
          </note>
          <note>
            Ni pratar själva i reservationer m.m. - det har visserligen inte
            ett dugg med dagens ärende att göra -
          </note>
          <note>
            om osund konkurrens. För att man ska komma åt osund konkurrens
            måste det finnas lagar, regler och myndigheter, och också för
            att stimulera framväxten av näringsliv.
          </note>
          <note>
            Den senaste explosionsartade tillväxten på IT-
          </note>
          <note>
            sidan visar att Sverige med tur och skicklighet har manövrerat
            på ett sådant sätt att den svenska företagsamheten här ligger
            i absolut världstopp. När man då ständigt hör, inte minst från
            moderat sida, att det saknas ett företagsklimat, att det är dåligt
            osv. begriper jag inte det. Går vi ut i samma Stockholm och samma
            Sverige, Karin Falkmer? Jag undrar det ibland. Karin Falkmer måste
            ta någon bakdörr och hamna i slumområden som ingen annan upptäcker.
          </note>
          <note>
            Sedan är vi absolut inte ute efter att fragmentisera eller göra
            företagsamheten beroende. Tvärtom tycker jag att en kreativitet
            som är så oberoende som möjligt av statliga bidrag är framtidsmelodin.
          </note>
          <note type="speaker">
            Anf. 179 KARIN FALKMER (m) replik:
          </note>
          <note>
            Fru talman! Lennart Värmby! Jag rekommenderar till läsning den
            utredning jag har här i min bänk. Den visar klart på de problem
            som små och medelstora företag råkar på i Sverige och som är bakgrunden
            till att vi har ett för litet näringsliv och för få företag. Det
            är samma slutsatser hos alla svenska och även utländska organisationer
            som har bedömt Sveriges konkurrensklimat. Lennart Värmby lär känna
            igen det här.
          </note>
          <note>
            Sedan förvånar det mig inte ett dugg att Lennart
          </note>
          <note>
            Värmby inte ser problematiken i att en statlig myndighet med
            skattepengar köper in sig i ett kommersiellt projekt som hotar
            att konkurrera med redan verksamma privata eller ideella aktörer.
            Lennart Värmbys inställning till företagaren är uppifrån. Att
            staten styr eller att staten startar projekt som konkurrerar ser
            inte
          </note>
          <note>
            Lennart Värmby som något problem.
          </note>
          <note>
            Lennart Värmby tillhör ett parti som i sitt partiprogram vill
            avskaffa kapitalismen. Då vill jag ställa en fråga till Lennart
            Värmby: Hur tänker ni förena ett gott näringsklimat och goda villkor
            för små och medelstora företag med det som står i ert partiprogram,
            dvs. att ni tänker avskaffa kapitalismen? Hur tänker ni gå till
            väga? Vad betyder detta för de mindre företagen? Tala om det för
            oss i kammaren i kväll!
          </note>
          <note type="speaker">
            Anf. 180 LENNART VÄRMBY (v) replik:
          </note>
          <note>
            Fru talman! Det sista var verkligen en samvetsfråga. Karin Falkmer
            har helt rätt i att partikongressen nyligen fattade beslut om
            att avskaffa kapitalismen för jag vet inte vilken gång i ordningen.
            Ändå lever illbattingen bara bättre och bättre, tycks det. Skulle
            jag vara lite skämtsam kunde jag säga att man ska ju göda grisen
            före jul så får man bättre skinka, men så skämtsam ska jag inte
            vara.
          </note>
          <note>
            Personligen har jag svårt att se hur man ska avskaffa kapitalismen,
            om man med kapitalism menar marknadsekonomi. Det har jag svårt
            för. Däremot är jag för att man tyglar och styr den hänsynslösa
            hyperkapitalism som framför allt högerkrafterna i Sverige och
            världen står för. Det vill jag bidra till. Varför? Jo, därför
            att ett samhälle ska kunna ha plats för alla människor och inte
            ökande utan minskande klassklyftor.
          </note>
          <note>
            Sedan finns det ju problem. Det här förslaget rör en omorganisation
            på högsta nivå i Näringsdepartementet, och det löser bara de problemen
            och inga andra. Sedan kan denna lösning bidra till att regering,
            departement och myndigheter blir effektivare i sin servicefunktion
            ut mot näringslivet. Det kan jag möjligtvis tänka mig.
          </note>
          <note>
            Problemen finns alltså kvar i många och långa stycken. Vi kan
            också diskutera i all oändlighet hur högt skattetryck som företagsamheten
            tål. Men om
          </note>
          <note>
            Karin Falkmer viftar med en utredning viftar jag en gång till
            med SAF:s, Svenska Arbetsgivareföreningens, allra senaste och
            färskaste statistiksammanställning. Den visar, vad jag kan begripa,
            inte att Sverige har någon feber på grund av någon allvarlig sjukdom
            på näringslivssidan. Snarare är det överhettningsfeber som närmar
            sig, med alla dess problem.
          </note>
          <note>
            Och återigen: Ska vi kritisera Open for Business så är det för
            att man eroderar det svenska språket. Hur kan vi acceptera att
            med skattepengar betala ett sådant här projekt som inte ens pratar
            svenska? Det är för mig som smålänning näst intill obegripligt.
          </note>
          <note type="speaker">
            Anf. 181 ÅKE SANDSTRÖM (c):
          </note>
          <note>
            Fru talman! Näringsutskottets betänkande nr 17
          </note>
          <note>
            behandlar vissa organisatoriska frågor inom näringspolitiken.
            För tids vinnande tänkte jag faktiskt hålla mig till de frågorna.
          </note>
          <note>
            Det finns utan tvekan ett behov av central samordning när det
            gäller insatserna för näringslivsutveckling generellt sett. Från
            Centerpartiets sida yrkar vi av den anledningen bifall till utskottets
            hemställan i föreliggande betänkande.
          </note>
          <note>
            En ny och effektiv myndighet för företagsutveckling, med utgångspunkt
            i de uppgifter som i dag hanteras av NUTEK och ALMI, har en stor
            uppgift att fylla när det gäller företagsutveckling och entreprenörskap
            över hela landet. Samtidigt vill jag betona den stora betydelsen
            av en stark regional organisation kring dessa uppgifter. Kunskapen
            om regionens villkor och verklighet måste vara den viktigaste
            utgångspunkten i många av de rådgivningsinsatser som ankommer
            på den regionala organisationen. Dessa insatser har över huvud
            taget aldrig debatterats här.
          </note>
          <note>
            Egna erfarenheter, bl.a. som styrelseledamot hos
          </note>
          <note>
            ALMI:s föregångare Utvecklingsfonden, visar att vi i den här
            debatten under en och en halv timme så att säga har missat måltavlan.
          </note>
          <note>
            Från Centerpartiets sida förutsätter vi, med utgångspunkt från
            den ofta åberopade närhetsprincipen, att den regionala organisationen
            ska ges erforderliga möjligheter till kraftfulla insatser för
            näringslivsutvecklingen ute i våra olika län. Det måste också
            finnas ett starkt regionalt inflytande över näringspolitiken,
            inte minst utifrån de skilda förutsättningar som råder.
          </note>
          <note>
            Fru talman! Vår utgångspunkt i dessa frågor är att regionernas
            egen utvecklingskraft ska tas till vara.
          </note>
          <note>
            Den regionala organisationen för den verksamhet vi här debatterar
            måste få ett övergripande ansvar för företagsutvecklingen och
            entreprenörskapet, såsom jag tidigare sagt.
          </note>
          <note>
            Samtidigt vill vi betona att kunskapen kring förtagandet också
            har ett könsperspektiv. Som vi från vårt parti framhållit här
            i kammaren startar och driver kvinnor och män företag på olika
            sätt. Forskning visar att kvinnor ofta startar försiktigare, med
            mindre lån och mindre bidrag. Kvinnliga företagare har också en
            lägre andel konkurser. Samhällets insatser hittills när det gäller
            information och rådgivning har inte riktigt insett detta när det
            gäller t.ex. nyföretagande.
          </note>
          <note>
            Den regionala organisationen måste också enligt vår mening få
            möjlighet att fortsätta den inriktning av låneverksamheten som
            är särskilt anpassad för de minsta företagen, de s.k. mikrolånen.
            När det gäller hela den komplexa frågan om riskkapitalförsörjning
            måste konstateras att detta hanteras bättre ju närmare individen
            det sker. För Centerpartiets del vill vi också gärna ha en ökad
            konkurrens mellan olika riskkapitalaktörer. Det skulle vara bra,
            och det skulle gynna företagsamheten. Jag konstaterar att Centerpartiets
            motion med dessa krav har fått en positiv skrivning i detta betänkande.
          </note>
          <note>
            Fru talman! När det gäller den nya myndigheten för analyser,
            omvärldsbevakning och utvärderingar utreds dess uppgifter i särskild
            ordning. Med hänvisning till att SIR, Statens institut för regionalforskning,
            föreslås avvecklas och vad som i propositionen sägs om lokalisering
            av den verksamheten förutsätter jag att den nya myndigheten kan
            förläggas till Östersund, som har många goda förutsättningar att
            uppfylla kraven på en lämplig lokaliseringsort, inte minst med
            hänvisning till att Glesbygdsverket finns i Östersund.
          </note>
          <note>
            Med det anförda yrkar jag bifall till hemställan i föreliggande
            betänkande.
          </note>
          <note type="speaker">
            Anf. 182 INGEGERD SAARINEN (mp):
          </note>
          <note>
            Fru talman! Vi har i dag diskuterat tre nya myndigheter inom
            näringslivspolitikens område - en för forskning och utveckling,
            en för företagsutveckling och en för analyser, omvärldsbevakning
            och utvärderingar. Att denna struktur nu blir lite genomsiktligare
            och lättare att hantera för företagen borde alla vara glada över.
            Tidigare har detta område faktiskt utmärkts av ett virrvarr av
            aktörer, överlappningar och oklarheter. Så det kan ju inte vara
            något negativt att vi nu får bättre struktur och större genomsiktlighet
            för att företagen ska få det lättare att agera. Man måste väl
            också kunna säga att det är en del i ett regelförenklingsarbete
            för företagens del.
          </note>
          <note>
            Någonting som kommer att underlättas är ju samordningen mellan
            myndigheterna och samordningen mellan en mängd olika aktörer på
            marknaden. Det är onödigt att nämna en massa exempel, men det
            är ju ett av huvudsyftena med detta.
          </note>
          <note>
            När det gäller myndigheten för uppföljning, utvärdering och analys
            tycker jag att det är väldigt viktigt att den är fristående och
            att den kommer att kunna beställa utvärderingar från olika håll,
            från universitet och andra aktörer. Det är väldigt viktigt att
            de som ska utvärdera verksamhet är fristående. Det har i andra
            sammanhang tidigare visat sig att det har varit olyckligt att
            det inte har varit så. Det är alltså en förbättring som nu sker.
          </note>
          <note>
            Att statistiken ska förbättras är väldigt viktigt.
          </note>
          <note>
            Den statistik som nu finns är inte i alla delar riktigt modern,
            och det är väldigt bra att man nu börjar ta in statistik, t.ex.
            från de nya näringsgrenar som har kommit, så att man lättare kan
            utvärdera vad som händer nu.
          </note>
          <note>
            Det som också har fattats tidigare är tvärsektoriella analyser,
            och det kommer man också att lättare kunna ägna sig åt nu på ett
            bättre sätt.
          </note>
          <note>
            Jag finns med på de två särskilda yttrandena i detta betänkande.
            De handlar bl.a. om att det är viktigt att regeringen när den
            nu ska göra denna lokalisering tänker på de principer för lokalisering
            som vi faktiskt har, så att myndigheter inte i onödan hamnar i
          </note>
          <note>
            Stockholm eller i Mälardalen. Jag anser att det finns goda skäl
            för att regeringen starkt ska överväga att förlägga den myndigheten
            någon annanstans ute i landet.
          </note>
          <note>
            När det gäller Jobs &amp; Society och Open for Business tycker jag
            att öppenhet och tillgång till information är viktigt för utskottet.
            Det är viktigt att reglerna ändras så att riksdagens moderniserade
            arbete, som innebär att man även ska gå in och titta på myndigheternas
            arbete på ett annat sätt än tidigare, underlättas. Det måste bli
            både möjligt och legitimt att ta in sådan information. Det hoppas
            jag att det blir i framtiden.
          </note>
          <note>
            Jag nöjer mig med detta.
          </note>
          <note type="speaker">
            Anf. 183 GUNILLA WAHLÉN (v):
          </note>
          <note>
            Fru talman! Jag vill inleda med att yrka bifall till hemställan
            i näringsutskottets betänkande 17, Vissa organisationsfrågor inom
            näringspolitiken. Vi ska alltså tillskapa tre nya myndigheter,
            en för företagsutveckling, en för analyser, omvärldsbevakning
            och utvärderingar, där nuvarande SIR ska ingå, och en för forskning
            och utveckling.
          </note>
          <note>
            Företagsutvecklingsmyndigheten ska till största delen innehålla
            de nuvarande delarna som finns inom
          </note>
          <note>
            NUTEK och ALMI. Dessa myndigheters kärnuppgifter är företagsutveckling
            på såväl nationell som regional nivå. I den här nya myndigheten
            ska också nuvarande regionalpolitik och EU:s strukturfonder ingå.
            Den ska också vara en viktig kunskaps- och stödfunktion för att
            tillsammans med regionerna utveckla de tillväxtavtal som vi arbetar
            med ute i hela landet.
          </note>
          <note>
            Den nya myndigheten ska också göra det lättare för vissa grupper
            som har det svårt på den ordinarie lånemarknaden att få lån. Det
            gäller t.ex. ungdomar, kvinnor och invandrare.
          </note>
          <note>
            Myndigheten för analyser, omvärldsbevakning och utvärderingar
            ska särskilt belysa tillväxtfrågor i ett internationellt, nationellt
            och regionalt perspektiv.
          </note>
          <note>
            De bevakningsområden som institutet ska ansvara för är de nationella
            och regionala innovationssystemens förutsättningar och utveckling.
            Man ska också, vilket är mycket viktigt, analysera och utvärdera
            samspelet mellan människa, miljö, organisation, teknik och kommunikation
            och deras betydelse för tillväxt och regional utveckling.
          </note>
          <note>
            Det känns angeläget att i detta sammanhang lite grann beskriva
            propositionens innehåll och vilka svar som ges i betänkandet.
            Jag tycker att debatten under kvällstimmarna har fokuserat på
            en mängd andra saker. Men jag tycker att det är en organisationsförändring
            som man gör då man med nuvarande verksamhet tillskapar tre olika
            myndigheter som ska komplettera varandra och den nya forskningen
            i Sverige i framtiden.
          </note>
          <note>
            De nya myndigheterna har ett klart uppdrag att samverka med varandra
            och andra aktörer som har betydelse för företagsutveckling och
            generell utveckling inom detta område.
          </note>
          <note>
            Jag har velat visa på att man i propositionen ständigt återkommer
            till och starkt fokuserar på den regionala utvecklingens betydelse
            för en god och uthållig utveckling i ett Sverige med en ökad regional
            balans.
          </note>
          <note>
            Det har tillkallats en särskild kommitté och utredare med uppgift
            att lämna förslag bl.a. om hur organisationen och ansvarsområdet
            för den nya myndigheten ska se ut.
          </note>
          <note>
            Var den nya myndigheten ska lokaliseras framgår inte av propositionen.
            Men man slår fast att SIR som i dag finns i Östersund ska motsvaras
            av verksamhet i minst nuvarande omfattning. Det är mycket gott.
          </note>
          <note>
            Jag tycker att den nya kommittén ska lägga stor omsorg och vikt
            vid att lokalisera delar av den nya myndigheten utanför de stora
            tillväxtzonerna. Självfallet kommer även fortsättningsvis delar
            av verksamheten att finnas kvar i Stockholm.
          </note>
          <note>
            Jag är övertygad om att regional tillväxt och en medveten satsning
            på att lokalisera delar av myndigheten t.ex. vid de nya högskoleorterna
            Falun, Gävle,
          </note>
          <note>
            Piteå, Östersund, Sundsvall och Kiruna är bra för denna utveckling.
            Delar av den nya verksamheten kan säkert också utökas i Östersund
            och i Arjeplog, och kanske även administration och administrativ
            verksamhet kan förläggas till Sollefteå.
          </note>
          <note>
            Precis som utskottet påpekar är det av yttersta vikt, med hänsyn
            till personalen och den nya verksamhetens kvalitet, att beslutet
            om lokalisering sker i samråd med personalen och med största skyndsamhet.
          </note>
          <note>
            Jag vill betona att de nya myndigheterna har ett starkt uttalat
            regionalpolitiskt ansvar och också genom sin lokalisering kommer
            att ge en bättre regional balans när det gäller statlig verksamhet
            och statlig tillväxt inom arbetslivet.
          </note>
          <note>
            Jag tror att med en stor omsorg och tanke på var man ska lägga
            den nya myndigheten kommer detta att bli ett väldigt bra beslut.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 juni.)
          </note>
          <note>
            15 § Ny naturgaslag
          </note>
          <note>
            Föredrogs näringsutskottets betänkande 1999/2000:NU12
          </note>
          <note>
            Ny naturgaslag (prop. 1999/2000:72).
          </note>
          <note type="speaker">
            Anf. 184 OLA KARLSSON (m):
          </note>
          <note>
            Fru talman! I näringsutskottets betänkande 12 Ny naturgaslag
            behandlas frågan om implementering av ett EG-direktiv om naturgas
            i svensk lagstiftning.
          </note>
          <note>
            Lagen syftar till att öka konkurrensen på gasmarknaden och skapa
            en inre marknad för naturgas.
          </note>
          <note>
            Vi moderater beklagar att majoriteten inte vågat gå längre i
            marknadsöppning än vad minimikravet i direktivet innebär. Det
            hade varit betydligt bättre att i stället för nivån 25 miljoner
            kubikmeter naturgas per år och förbrukningsställe i stället ha
            5 miljoner kubikmeter per år och förbrukningsställe. På det viset
            hade vi skapat en verklig marknad och fått något av konkurrens
            på gasmarknaden.
          </note>
          <note>
            I övrigt vill jag, fru talman, av hänsyn till kammarens debattid
            och den sena kvällen hänvisa intresserade lyssnare och läsare
            av betänkandet till härtill hörande motioner.
          </note>
          <note>
            Slutligen yrkar jag bifall till reservation 1.
          </note>
          <note type="speaker">
            Anf. 185 INGER STRÖMBOM (kd):
          </note>
          <note>
            Fru talman! Låt mig först klargöra att Kristdemokraterna inte
            vill ha en storskalig naturgassatsning i
          </note>
          <note>
            Sverige. Vi har relativt god tillgång till renare inhemska energislag
            som baseras på sol, vind, vatten och biomassa. Vi ser naturgasen
            - fossilgasen, som den rätteligen borde kallas - som ett allvarligt
            hot mot biobränsleanvändningen i södra och mellersta
          </note>
          <note>
            Sverige.
          </note>
          <note>
            Sverige har också kärnkraften. Vi vet alla att om kärnkraften
            avvecklas blir följden ökade koldioxidutsläpp. Det såg vi efter
            stängningen av Barsebäck 1
          </note>
          <note>
            och det kommer att bli samma resultat när nästa verk stängs.
            Så är det så länge man inte kan ersätta den förlorade effekten
            med förnybara energislag.
          </note>
          <note>
            Ökade koldioxidutsläpp med klimatförändringar som följd oroar
            oss kristdemokrater väldigt mycket.
          </note>
          <note>
            Men vi ska ärligt tillstå att i de fall där fossilgasen ersätter
            kol eller olja tar man ett starkt miljömässigt steg framåt. Det
            sker redan i viss omfattning på västkusten och i sydligaste Sverige
            där vi har gasnät.
          </note>
          <note>
            Juridiskt är det redan i dag möjligt för flera att importera
            naturgas till Sverige. Men i praktiken är det ett företag, det
            helstatliga Vattenfall Naturgas, som står för hela importen. Den
            som vill handla med gas har således en enda leverantör att vända
            sig till och det är en mycket olycklig situation. Det gör att
            naturgaslagen blir en halvmesyr, åtminstone till att börja med.
          </note>
          <note>
            Fru talman! Kristdemokraterna anser att den svenska gasmarknaden
            ska vara en fri och öppen konkurrensmarknad. Statens uppgift är
            att sätta spelreglerna, att bygga ett ramverk inom vilket marknadens
            aktörer kan konkurrera på lika villkor. När man avreglerar en
            marknad måste regelverket redan från början vara väl genomtänkt
            så att konkurrensen fungerar och det inte finns några kryphål
            i lagen.
          </note>
          <note>
            Är reglerna inte väl genomarbetade från början blir det mycket
            svårt att i efterhand rätta till. Det såg vi när Socialdemokraterna
            avreglerade taximarknaden och den borgerliga regeringen efter
            valet 1991 var tvungen att ta tag i problemen.
          </note>
          <note>
            Fru talman! Även i förslaget till naturgaslag finns det åtminstone
            ett tydligt kryphål och det erkände den ansvarige statssekreteraren
            Lars Rekke när han besökte utskottet. Men regeringen anser det
            inte nödvändigt att åtgärda uppenbara brister innan lagen träder
            i kraft - man vill vänta och se.
          </note>
          <note>
            Fru talman! Vi kristdemokrater konstaterar att regeringens förslag
            till naturgaslag inte är tillräckligt.
          </note>
          <note>
            Det gäller bl.a. undantag för koncession, förutsättningar för
            koncession, ekonomisk särredovisning och tillsyn.
          </note>
          <note>
            För att få dra en gasledning krävs det tillstånd, koncession.
            Men regeringen föreslår att ledningar inom hamn- och industriområden
            samt naturgaslager ska undantas från tillståndsplikten. Detta
            är olyckligt av ansvars- och miljöskäl. Dessa ledningar och lager
            kan ju bli ganska stora. Vi menar att tillstånd naturligtvis ska
            krävas. Vi anser också att det bör utredas om inte även de anslutningsledningar
            som går mellan de stora överföringsledningarna och till hushåll
            och företag ska vara tillståndspliktiga. Det handlar om ansvar,
            miljö och säkerhet.
          </note>
          <note>
            Propositionen säger att tillstånd till naturgasledning kan ges
            om det anses lämpligt från allmän synpunkt. Vad är "lämpligt från
            allmän synpunkt"? Vi kristdemokrater anser att en ny lag ska vara
            tydlig och entydig och kräver att det här luddiga begreppet närmare
            definieras. Begreppet ska inte ge uttryck för olika tolkningar.
            Att motsvarande begrepp finns i rörledningslagen är inget skäl
            till att behålla otydligheten när man nu stiftar en ny lag.
          </note>
          <note>
            Fru talman! Vi kristdemokrater värnar om miljön och oroar oss
            över de ökade koldioxidutsläppen.
          </note>
          <note>
            Därför kräver vi i vår motion, utifrån försiktighetsprincipen,
            att den som ansöker om koncession tydligt ska kunna bevisa att
            gasledningen inte leder till ökade koldioxidutsläpp.
          </note>
          <note>
            Vi menar också att naturgaslagen bör förtydligas så att varje
            form av korssubvention i naturgasföretagen motverkas. För att
            kunna få en sund konkurrens är det viktigt att förvaltning av
            handelverksamhet och försäljning av gas inte sker inom samma juridiska
            enhet. Annars finns frestelsen för de företag som bedriver både
            monopolverksamhet och konkurrensutsatt verksamhet att subventionera
            konkurrensverksamheten med överskottsmedel från monopolverksamheten.
            Även handel med olika slags energislag i ett företag bör särredovisas.
            Det gäller såväl privata som kommunägda företag.
          </note>
          <note>
            Fru talman! Även när det gäller tillsynen är regeringens förslag
            otillräckligt. Det räcker inte med att tillsynsmyndigheten ska
            övervaka att blanketter redovisas. Tillsyn av drift och underhåll
            borde självklart också inkluderas i myndighetens uppgifter, menar
            vi.
          </note>
          <note>
            Det kanske knepigaste i hela naturgaslagen avser definitionen
            av "berättigade kunder" och takten i avregleringen. Det är vår
            uppfattning att när man avreglerar en marknad och inför en helt
            ny lagstiftning måste viss hänsyn tas till det faktum att det
            redan finns aktörer på marknaden som är bundna av fleråriga kontrakt.
            Vi menar därför att gasmarknaden bör öppnas stegvis.
          </note>
          <note>
            En första marknadsöppning avseende slutförbrukare som förbrukar
            mer än 25 miljoner kubikmeter naturgas per år och förbrukningsställe
            anser vi vara rimligt. Det stämmer också väl överens med minimikravet
            i EG-direktivet. Men vi vet att mot detta kan hävdas att det blir
            alldeles för få som under de första åren kan åtnjuta fördelarna
            med avregleringen. Det kan också hävdas att man skyddar Vattenfalls
            dominerande ställning som importör och stor ledningsägare med
            full insyn i de andra aktörernas villkor. Å
          </note>
          <note>
            andra sidan skulle Vattenfall Naturgas vid en gräns om t.ex.
            5 miljoner kubikmeter fortfarande inta en särställning.
          </note>
          <note>
            Fru talman! Vad vi alla ska komma ihåg är att även om Sverige
            inleder avregleringen försiktigt är öppningstakten snabbare än
            i direktivet. Med stor sannolikhet kommer vi den 1 januari 2006
            att ligga i framkanten i Europa då vi öppnar för samtliga kunder.
          </note>
          <note>
            En jämförelse av kundernas situation blir naturligtvis beroende
            av i vilket tidsperspektiv man ser på avregleringen. Vi vet att
            enskilda företag kan uppleva konkurrensnackdelar i inledningsskedet,
            men på sikt blir effekterna för det svenska näringslivet säkerligen
            inte sämre än i övriga Europa genom vår snabbare totala marknadsöppning.
          </note>
          <note>
            Fru talman! Jag står naturligtvis bakom samtliga våra reservationer,
            men jag nöjer mig med att yrka bifall till reservation 3.
          </note>
          <note type="speaker">
            Anf. 186 EVA FLYBORG (fp):
          </note>
          <note>
            Fru talman! Folkpartiet motsätter sig en storskalig introduktion
            av naturgas, fossilgas, i Sverige.
          </note>
          <note>
            En konsekvens av en förtida avveckling av kärnkraften är ökade
            risker för att ånyo tvingas in i nya storskaliga energisystem
            som i sin tur skapar ett tryck på introduktion av naturgas i stor
            skala i Sverige. Om naturgas för elproduktion ersätter utsläppsfri
            kärnkraft så blir resultatet kraftigt ökade utsläpp av såväl koldioxid
            som kväveoxider.
          </note>
          <note>
            Vi anser att etableringen av en naturgasledning genom Sverige
            direkt skulle motverka intentionerna i
          </note>
          <note>
            Kyotoöverenskommelsen. En sådan ledning skulle för överskådlig
            tid låsa fast vårt land i ett ökat fossilbränsleberoende. En ökad
            användning av naturgasen skulle leda till en väsentlig ökning
            av koldioxidutsläppen och omintetgöra koldioxidmålet.
          </note>
          <note>
            Dessutom skulle naturgasen endast i mycket begränsad omfattning
            komma att tjäna som utbyte för olja och kol, eftersom dessa bränslen
            delvis har ersatts av biobränslen. I stället blir det biobränsleanvändningen
            i de kommunala värmeverken i södra och mellersta Sverige som kommer
            att hotas.
          </note>
          <note>
            Fru talman! Folkpartiet anser att regeringens förslag om att
            slutförbrukare som förbrukar mer än 25
          </note>
          <note>
            miljoner kubikmeter naturgas per år och förbrukningsställe ska
            anses vara berättigade kunder faktiskt är väl avvägt. Denna nivå
            överensstämmer med det i direktivet angivna minimikravet.
          </note>
          <note>
            Enligt vår uppfattning är det viktigt att naturgasmarknaden i
            Sverige öppnas för konkurrens så fort det är praktiskt möjligt
            med hänsyn till de avtalsbindningar som finns på naturgasmarknaden
            i Sverige.
          </note>
          <note>
            Det är dock angeläget att öppningstakten anpassas till rådande
            förhållanden på marknaden.
          </note>
          <note>
            Dagens naturgasmarknad är till stora delar uppbyggd på långsiktiga
            take or pay-kontrakt. Dessa avtal tillkom under en tidsperiod
            då naturgasmarknaden i princip var en monopolmarknad. Leverantörer
            och köpare har ingått avtalen under helt andra förutsättningar
            än dem som införts i och med genomförandet av gasmarknadsdirektivet.
          </note>
          <note>
            Enligt vår mening vore det därför inte konkurrensneutralt att
            ändra marknadsförutsättningarna med risk för att missgynna den
            ena avtalsparten.
          </note>
          <note>
            Under åren 2000-2003 kommer en stor del av de här långa take
            or pay-kontrakten att löpa ut. Vi instämmer därför i regeringens
            bedömning att öppningstakten bör omprövas 2003. Enligt vår mening
            bör regeringen vid denna omprövning studera möjligheten att sänka
            den aktuella nivån så mycket som möjligt för att främja konkurrensen
            på området.
          </note>
          <note>
            Marknaden ska öppnas för samtliga kunder senast den 1 januari
            år 2006. Genom att öppna hela marknaden senast detta år når Sverige
            en total och snabbare öppning än vad direktivet faktiskt föreskriver.
          </note>
          <note>
            Fru talman! I dag sker import av naturgas i praktiken av ett
            enda företag - det statligt ägda Vattenfall
          </note>
          <note>
            Naturgas AB, genom långtidskontrakt med det danska statliga Dong
            Naturgas, som också är delägare i det svenska bolaget. Vattenfall
            Naturgas kommer därför att under fem år både ha importmonopol
            och vara aktör på en avreglerad slutkundsmarknad, med full insyn
            i de andra aktörernas villkor.
          </note>
          <note>
            Vi anser att detta är en mycket olycklig låsning som kan leda
            till att slutkunderna inte förrän om fem år kommer att kunna tillgodoräkna
            sig de service- och priseffekter som är en naturlig följd av en
            avreglering.
          </note>
          <note>
            Vi förordar därför att lagen ska kompletteras med ett tydliggörande
            av bestämmelserna och villkoren för import. Regeringen bör även
            i den frågan återkomma till riksdagen med förslag till lagändring.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 187 INGEGERD SAARINEN (mp):
          </note>
          <note>
            Fru talman! Miljöpartiet motsätter sig en fossilgasintroduktion
            i Sverige och nya stora fossilgasledningar bl.a. av det skälet
            att det skulle göra situationen för biobränsleanvändningen ännu
            svårare än vad den redan är. Det skulle också medföra ökade koldioxidutsläpp.
          </note>
          <note>
            För ungefär ett år sedan förde vi en debatt kring detta ämne
            här i kammaren. Nu är det lite svårt att debattera mot Centerns
            företrädare, eftersom de inte är här. Jag hade tänkt säga en del
            vassa saker om
          </note>
          <note>
            Centern. Genom en märklig verbal konstruktion blev det så vid
            det tillfället att Centern motsatte sig Miljöpartiets och en del
            andra partiers möjligheter att hindra en storskalig introduktion
            av fossilgas i Sverige.
          </note>
          <note>
            Sedan gick man ut från Centerns sida och sade att det var precis
            tvärtom - att Centern skulle ha hindrat introduktionen i Sverige.
          </note>
          <note>
            Nu hade Centern i det här betänkandet möjlighet att visa sin
            vilja att stoppa nya ledningar återigen.
          </note>
          <note>
            Men återigen har man svikit.
          </note>
          <note>
            Jag vill att den nya fossilgaslagstiftningen ska utformas så
            att det finns möjligheter att avstyrka tillståndsansökningar med
            hänvisning till allmänna energipolitiska hänsynstaganden, och
            främst energipolitiska mål och riktlinjer beslutade av riksdagen.
          </note>
          <note>
            Det är väldigt viktigt, och det bör uttryckas direkt i lagtexten
            eller åtminstone i viktiga förarbeten.
          </note>
          <note>
            Det fanns en sådan möjlighet i rörledningslagen.
          </note>
          <note>
            Medan vi har jobbat med de här frågorna har vi begärt att den
            möjlighet som fanns där skulle tas in i den nya lagen om fossilgas.
            Man har i stort sett kopierat bestämmelserna om koncession från
            rörledningslagen, men man har lyft ut det lilla stycke som skulle
            ge möjlighet att avvisa koncession av energipolitiska skäl.
          </note>
          <note>
            Det tycker vi är mycket märkligt, men i och för sig hade vi väl
            kunnat vänta oss det av Socialdemokraterna och Vänstern, eftersom
            vi är medvetna om att de inte har någonting emot en fossilgasintroduktion
            i Sverige så snart företag ansöker. Men vi hade hoppats att Centern
            åtminstone denna gång skulle sätta klackarna i backen, vilket
            man inte gjorde.
          </note>
          <note>
            Sedan kommer jag till det här med 25 eller 5 miljoner kubikmeter
            för att man ska få köpa gas på egen hand. Detta är svåra avvägningar,
            och avvägningar mellan långsiktiga spelregler och förutsägbarhet
            för företagen. Det handlar om möjligheterna för mindre företag
            att få tag i billig fossilgas på kort sikt. Jag delar även bedömningen
            att detta kanske försämrar möjligheterna för de mindre företagen
            att på lång sikt få relativt billig gas. Det är också väldigt
            viktigt att vi har långsiktiga spelregler och förutsägbarhet för
            företagen. De hänsynen fick ta överhand i mina bedömningar.
          </note>
          <note type="speaker">
            Anf. 188 NILS-GÖRAN HOLMQVIST (s):
          </note>
          <note>
            Fru talman! På grund av tidsaspekten i kammaren ska jag begränsa
            mitt anförande till att bara yrka bifall till hemställan i utskottets
            betänkande och avslag på samtliga reservationer.
          </note>
          <note>
            Jag ska också kommentera Ingegerd Saarinens påstående om att
            det är en storskalig satsning vi gör.
          </note>
          <note>
            Det är inte frågan om det, Ingegerd Saarinen. I dag har vi att
            fatta beslut om en ny naturgaslag. I den säger vi ingenting om
            några nya ledningar. Det kommer vi att behandla vid ett senare
            tillfälle, den dagen när något företag kommer och vill ha koncession.
          </note>
          <note>
            Fru talman! Med det yrkar jag bifall till hemställan i utskottets
            betänkande och avslag på samtliga motioner.
          </note>
          <note type="speaker">
            Anf. 189 INGEGERD SAARINEN (mp) replik:
          </note>
          <note>
            Fru talman! Genom att i koncessionsvillkoren i lagen ta in att
            man skulle kunna säga nej till nya fossilgasledningar av energipolitiska
            skäl hade man fått en möjlighet att säga nej av sådana skäl. Jag
            tycker att det hade varit viktigt.
          </note>
          <note>
            Dessutom glömde jag att yrka bifall till våra reservationer,
            vilket jag gör nu.
          </note>
          <note>
            Anf. 190 NILS-GÖRAN HOLMQVIST (s)
          </note>
          <note>
            replik:
          </note>
          <note>
            Fru talman! Vi kommer att besluta i den här frågan i morgon,
            Ingegerd Saarinen. Om det finns någon som vill bygga en naturgasledning
            i Sverige ska det göras utifrån kommersiella villkor. Staten ska
            inte gå in och subventionera några sådana saker. Det sade vi också
            i den föregående debatten här i kammaren om den storskaliga naturgasdiskussionen
            som Miljöpartiet då förde. Detta ska ju prövas utifrån de miljöskäl
            och de energibehov vi har. Det behöver vi kanske göra så småningom,
            men i dag ska vi inte fatta något beslut om någon storskalig naturgasledning.
            Vi ska öppna de gasledningar som finns i dag i södra Sverige för
            konkurrens. Det är detta det nya gasmarknadsdirektivet tar hänsyn
            till, ingenting annat.
          </note>
          <note type="speaker">
            Anf. 191 INGEGERD SAARINEN (mp) replik:
          </note>
          <note>
            Fru talman! Det är just det jag opponerar mig emot. Jag anser
            att det, när ansökningarna kommer in, ska vara möjligt att säga
            att det inte är förenligt med den energipolitik som vi för i Sverige
            att bygga dessa ledningar. Det ska vara möjligt att säga så. Jag
            skulle gärna vilja höra vad Nils-Göran Holmqvist säger.
          </note>
          <note>
            Anser Nils-Göran Holmqvist att det med den här lagen kommer att
            vara möjligt för Socialdemokraterna att förhindra en ledning om
            man skulle vilja göra det av energipolitiska skäl?
          </note>
          <note>
            Anf. 192 NILS-GÖRAN HOLMQVIST (s)
          </note>
          <note>
            replik:
          </note>
          <note>
            Fru talman! Jag är inte beredd att här i dag säga att vi ska
            säga nej till naturgasens användning i Sverige. Vi har naturgas
            i Sverige i dag. Jag ser inte att det finns någon anledning att
            säga nej till den i dag.
          </note>
          <note>
            Vi får väl se vad som händer när vi kommer till diskussionen
            om vi ska ha naturgas. Vi har sagt vid ett antal tillfällen att
            naturgas är möjlig att använda, och att detta ska göras utifrån
            kommersiella villkor. Jag tycker att Ingegerd Saarinen ska ta
            detta ad notam.
          </note>
          <note>
            Staten själv ska inte satsa på någon storskalighet. Det ska göras
            utifrån marknadsmässiga skäl.
          </note>
          <note type="speaker">
            Anf. 193 LENNART BEIJER (v):
          </note>
          <note>
            Fru talman! Näringsutskottets betänkande handlar alltså i första
            hand om förslag till en ny naturgaslag som är föranledd av ett
            EG-direktiv. Lagen syftar till att öka konkurrensen på gasmarknaden
            och skapa en inre marknad för naturgas.
          </note>
          <note>
            Den svenska naturgasmarknaden är relativt liten och måste därför
            behandlas med viss varsamhet vid en marknadsöppning. Vi är nog
            allihop egentligen överens om att volymen 25 miljoner kubikmeter
            naturgas för att betraktas som berättigad kund inte leder till
            en marknadsöppning värd namnet. Konkurrensen ökar inte nämnvärt.
            Situationen på den lilla svenska naturgasmarknaden är dock sådan
            att det går att motivera den försiktiga marknadsöppningen. Den
            svenska planen för marknadsöppning innebär emellertid att naturgasmarknaden
            öppnas för samtliga kunder senast den 1 januari 2006, dvs. några
            år tidigare än vad direktivet anger. Vänsterpartiet stöder denna
            balanserade marknadsöppning.
          </note>
          <note>
            Fru talman! I detta ärende behandlas också ett antal motioner
            som tar upp naturgasens roll i det svenska energisystemet. Moderaterna,
            Kristdemokraterna, Folkpartiet samt Miljöpartiet, dvs. de partier
            som inte ingår i 1997 års energiuppgörelse är oroliga för en storskalig
            introduktion av naturgas i det svenska energisystemet. Utskottet
            hänvisar till tidigare beslut att det inte är aktuellt med en
            storskalig introduktion av naturgas i Sverige. Däremot är det
            angeläget att det befintliga naturgasnätet på västkusten utnyttjas
            till fullo.
          </note>
          <note>
            Det är intressant att följa och studera de borgerliga partiernas
            agerande i naturgasfrågan. I det här betänkandet kan man se två
            mot varandra stående linjer. I den ena moderatmotionen vill man
            på alla sätt motverka ökad naturgasanvändning. Man säger där att
            en ökad naturgasanvändning skulle hota biobränsleutvecklingen.
          </note>
          <note>
            I en annan moderatmotion säger man att naturgasen betyder mycket
            för Skånes energiproduktion.
          </note>
          <note>
            Man säger också att utbyggnaden av infrastrukturen för naturgas
            har reducerat användningen av olja och kol kraftigt, vilket positivt
            påverkat miljön.
          </note>
          <note>
            Den sistnämnda motionen representerar, såvitt jag förstår, den
            uppfattning som finns ute i landet hos moderater och andra politiker
            och hos näringslivet.
          </note>
          <note>
            Det vore naturligtvis bra om man seriöst kunde diskutera naturgasens
            roll i Sverige. Hur kan man på ett effektivt sätt minska olja
            och kol i industrin? Kan man rikta en ökad naturgasanvändning
            till speciella regioner och verksamheter?
          </note>
          <note>
            En sådan seriös diskussion är dock, såvitt jag ser det, omöjlig
            så länge den borgerliga oppositionen krampaktigt håller fast vid
            kärnkraften. Kärnkraftsavvecklingen har emellertid påbörjats,
            och mycket talar för att den här processen kommer att gå allt
            snabbare.
          </note>
          <note>
            Fru talman! Frågan är hur länge den borgerliga låsningen i kärnkrafts-
            och naturgasfrågan kommer att bestå. Det vore väldigt bra för
            landet och för svenskt näringsliv om den här politiska låsningen
            kunde lösas upp.
          </note>
          <note>
            Jag vill yrka bifall till hemställan i betänkandet.
          </note>
          <note type="speaker">
            Anf. 194 EWA THALÉN FINNÉ (m):
          </note>
          <note>
            Fru talman! Jag skulle vilja säga några ord om naturgasens -
            eller fossilgasens som den också kallas
          </note>
          <note>
            - roll i det svenska energisystemet.
          </note>
          <note>
            I västra Skåne och i sydvästra Sverige har naturgasen en marknadsandel
            som motsvarar marknadsandelen i Europa där naturgasen är utbyggd.
            Därför har jag kanske en mer positiv bild av naturgasen än vad
            de allra flesta i Sveriges riksdag har. Jag ska kort själv referera
            varför jag har det.
          </note>
          <note>
            I utredningar som finns påvisas att naturgasen slår ut olja och
            kol. I Malmö har t.ex. sedan starten av utbyggnaden 1985 naturgasanvändningen
            ökat med
          </note>
          <note>
            38 %. Dessa 38 % har ersatt olja och kol och producerar framför
            allt värme. Naturgasen används ofta i värmeverk med två eller
            flera olika bränsleslag där grunden är biobränsle och kompletteringsbränslet
            som används är naturgas. Alternativen hade varit oljeeller koleldning.
          </note>
          <note>
            Ibland sägs det i debatten att naturgasen hotar biobränsleanvändningen,
            men många fakta talar emot detta. Sedan 1985 har biobränsleanvändningen
            i Sydsverige ökat från 3 % till 17 %, och utbyggnaden fortgår.
          </note>
          <note>
            Enligt min mening är det viktigt att minska användningen av olja
            och kol i Sverige. Jag tycker att alla vägar ut ur beroendet av
            olja och kol ska användas. Den i dag utbyggda naturgasanvändningen
            i
          </note>
          <note>
            Sydsverige har framför allt använts för värmeproduktion. Det
            har haft en positiv effekt på miljön.
          </note>
          <note>
            Vad som också är intressant med infrastrukturen för naturgas
            är att den lika väl kan användas för biogas. Redan i dag förs
            i Laholms kommun biogasen in i de befintliga naturgasledningarna.
            Det är därför kortsiktigt att förringa naturgasutbyggnaden. Den
            kommer på sikt att användas för biogas och kanske t.o.m. för vätgas
            och därigenom bli en av delarna i ett kretsloppsanpassat energisystem.
          </note>
          <note>
            I framtiden kommer vi att behöva ett mångsidigt energisystem
            som klarar av Sveriges energibehov även när det är torrår, vindstilla
            eller molnigt. Tyvärr är oftast den svenska energipolitiska debatten
            enkelspårig och kortsiktig. Det tycker jag är synd. Vi borde tillstå
            i debatten att energifrågan är komplex och komplicerad och att
            det inte kommer att räcka med ett sorts energisystem för att täcka
            det framtida energibehovet.
          </note>
          <note type="speaker">
            Anf. 195 LENNART BEIJER (v):
          </note>
          <note>
            Fru talman! Jag tycker att det är en mycket intressant bild som
            Ewa Thalén Finné ger. Jag var själv tidigare inne på att det skulle
            vara bra om man kunde få en hyfsad och seriös diskussion om naturgas
            och över huvud taget om energipolitik.
          </note>
          <note>
            Det är klart att det är intressant för mig att veta om Ewa Thalén
            Finné tror att den låsning vi har haft de senaste åren, beroende
            på kärnkraftsavveckling och annat, också i naturgasfrågan på något
            sätt är möjlig att lösa upp. Det skulle naturligtvis vara intressant
            för många parter i det här landet.
          </note>
          <note type="speaker">
            Anf. 196 EWA THALÉN FINNÉ (m):
          </note>
          <note>
            Fru talman! Frågan är väl om det är möjligt. Som jag ser det
            måste samtliga partier släppa på alla sina låsningar.
          </note>
          <note>
            Det intressanta i energidebatten är väl om vi kanske kunde lyfta
            fram även kärnkraften med Rubbiametoden som förkortar det utbrända
            bränslets lagringstid från om det var 10 000 år till 100 år. Om
            vi kan ha en öppen debatt om naturgas och vindkraft och om att
            det ska ske på kommersiella grunder tror jag att samtliga partier,
            eller i alla fall nästan samtliga, skulle kunna ha en öppen och
            seriös debatt. Men eftersom alla i princip har låsningar försvårar
            det debatten. Men om alla kan vara överens om att det är en komplicerad
            och komplex fråga ökar förutsättningarna för en seriös debatt.
          </note>
          <note type="speaker">
            Anf. 197 LENNART BEIJER (v):
          </note>
          <note>
            Fru talman! Jag håller med Ewa Thalén Finné om detta. Däremot
            är det klart att vi nu har påbörjat en avveckling av kärnkraften.
            Mycket tyder väl på att intresset för att sätta in stora miljardinvesteringar
            för att hålla verken i gång kommer att minska undan för undan.
            Hittills har de som förespråkar framför allt kärnkraft på något
            sätt motsatt sig andra energislag och främst naturgas.
          </note>
          <note>
            Kan vi vara eniga om att det i alla fall inom några år skulle
            vara möjligt att mer seriöst diskutera även den här energikällan?
          </note>
          <note type="speaker">
            Anf. 198 EWA THALÉN FINNÉ (m):
          </note>
          <note>
            Fru talman! Som dagens energimarknad ser ut kan jag instämma
            i att det kanske inte är någon som inom något energislag är villig
            att stoppa in miljardinvesteringar. Men på sikt tror jag att om
            man tillåter mer kommersiella grunder och marknadslösningar kommer
            många av frågorna att lösas av industrin.
          </note>
          <note>
            En förutsättning är då att det inte blir politiska interventioner
            i beslut utan att marknaden faktiskt får titta på de olika lösningarna
            tillsammans, naturligtvis, med politikerna. Men vi kan inte låsa
            oss och säga:
          </note>
          <note>
            Vi tar bort det här. Det är det jag upplever som ett problem.
            Man diskuterar ett energislag i taget i stället för att ta helheten.
          </note>
          <note>
            Jag tror att på några års sikt kommer vi att vara tvungna att
            diskutera energifrågan utifrån ett helhetsperspektiv.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 juni.)
          </note>
          <note>
            16 § Brottsoffer
          </note>
          <note>
            Föredrogs justitieutskottets betänkande 1999/2000:JuU23
          </note>
          <note>
            Brottsoffer.
          </note>
          <note type="speaker">
            Anf. 199 JEPPE JOHNSSON (m):
          </note>
          <note>
            Fru talman! Bakom varje brott finns minst ett brottsoffer. Samhället
            har under alldeles för lång tid, enligt vår uppfattning, ägnat
            alldeles för lite uppmärksamhet åt dem som blir offer för olika
            typer av brott. Samhället måste kraftigt markera att det står
            på brottsoffrets sida. Det behöver inte röra sig om de allra grövsta
            brotten. Även vid s.k. vardagsbrottslighet utsätts brottsoffret
            för stort obehag, och många brottsoffer tvingas leva med rädsla
            och oro under lång tid, kanske för resten av sitt liv. För den
            som inte utsatts för brott kan det kanske vara svårt att sätta
            sig in i den kränkning som många brottsoffer upplever och tvingas
            leva med.
          </note>
          <note>
            Allra bäst är naturligtvis om man kan förebygga brott. Rättsstatens
            viktigaste uppgift är att skydda sina medborgare mot brott. Här
            har de kraftiga besparingarna som rättsväsendet utsatts för sedan
            1994 naturligtvis satt sina spår genom färre uppklarade brott.
          </note>
          <note>
            Återfallsförbrytare har kunnat begå det ena brottet efter det
            andra och lämna det ena brottsoffret efter det andra i spåren
            av sin framfart.
          </note>
          <note>
            BRÅ har i en undersökning som publicerades för några veckor sedan
            letat fram de tio personer som samlat på sig mest lagföringar.
            Totalt har dessa tio lagförts 1 440 gånger för sammanlagt 2 700
            brott och dömts tillhopa till 130 års fängelse. Självklart kan
            dessa personer ha begått betydligt flera brott utan att ha blivit
            upptäckta. Undersökningen visar inte hur många brottsoffer som
            enbart dessa personers framfart lämnat efter sig, men det är åtskilliga.
            Nuvarande praxis och rättstillämpning med s.k. mängdrabatt för
            återfallsförbrytare gynnar verkligen inte de som är eller riskerar
            att bli brottsoffer i framtiden. Något borde göras, men majoriteten
            i denna kammare och justitieministern tycker tydligen att det
            är bra som det är.
          </note>
          <note>
            Besparingarna inom kriminalvården medför också att de brottslingar
            som åker fast inte alltid kan få den vård och rehabilitering som
            vi anser vara en mycket viktig förutsättning för att han eller
            hon efter sin frigivning ska ha bättre förutsättningar att leva
            ett liv utan kriminalitet och missbruk. Här har regeringen och
            dess stödpartier ett stort ansvar som man inte kan komma ifrån.
          </note>
          <note>
            Ett kännetecken för socialdemokratisk kriminalpolitik var länge
            att intresset i första hand inriktade sig på brottslingarna och
            deras uppväxtförhållande, sociala situation och hur de upplevde
            fängelsestraffet.
          </note>
          <note>
            Oftast försökte man hitta en förklaring till brottslingens handlande
            som minskade gärningsmannens personliga ansvar för vad han eller
            hon åsamkat sitt brottsoffer.
          </note>
          <note>
            Bland det första den borgerliga regeringen gjorde efter sitt
            tillträde hösten 1991 var att se över hur stödet till brottsoffren
            skulle kunna förbättras. Ett omfattande reformarbete inleddes
            som har lett till ett antal förbättringar. Men mer återstår att
            göra och vi moderater anser att arbetet med att stärka brottsoffrens
            ställning har gått och går alldeles för långsamt.
          </note>
          <note>
            Fru talman! Vi moderater anser att de förslag som
          </note>
          <note>
            Brottsofferutredningen lade fram bör genomföras. En del av förslagen
            från utredningen är fortfarande föremål för beredning inom Regeringskansliet.
            Vi vill understryka vikten av att detta arbete bedrivs skyndsamt,
            och vi förväntar oss att regeringen snarast återkommer till riksdagen
            med resterande förslag. Denna uppfattning har vi uttryckt i reservation
            1, som jag härmed yrkar bifall till. Samtidigt vill jag påpeka
            att vi naturligtvis står bakom även övriga reservationer och särskilda
            yttranden där vi moderater finns med.
          </note>
          <note>
            Fru talman! Antalet kvinnor som hotas eller misshandlas är stort.
            Det finns dessutom all anledning att tro att mörkertalet är mycket
            stort då dessa brott ofta begås bakom hemmets stängda dörrar.
            Kvinnomisshandel begås ofta av en man som kvinnan är socialt,
            känslomässigt och ekonomiskt beroende av. Ofta sker misshandeln
            och förnedringen inför barnen. Många kvinnor har mördats av sina
            män eller sambor.
          </note>
          <note>
            Kvinnofridslagstiftningen är ett steg i rätt riktning, även om
            jag länge har haft en känsla av att lagstiftningen inte fungerar
            så effektivt som i alla fall jag hade hoppats. Den rapport som
            BRÅ lämnade i slutet av förra veckan ger faktiskt stöd åt mina
            misstankar.
          </note>
          <note>
            Av drygt 1 000 polisanmälningar om grova kvinnofridskränkningar
            har endast var tionde lett till åtal.
          </note>
          <note>
            Omkring 40 % av anmälningarna har lagts ned.
          </note>
          <note>
            Det återstår mycket att göra. Vi moderater har lagt fram ett
            antal förslag för att öka skyddet för de utsatta kvinnorna. Svaret
            från regeringsföreträdarna och dess stödpartier brukar vara: avvakta,
            är redan på gång, enligt vad utskottet inhämtat kommer det att
            ...
          </note>
          <note>
            I de motioner som behandlas i dagens betänkande har vi moderater
            lagt ett flertal olika förslag för att förbättra situationen för
            förföljda kvinnor, förslag som, om de hade varit genomförda, skulle
            ha kunnat rädda några kvinnor från att mördas av sina f.d. män
            eller sambor samt förhindra ytterligare tragedier i framtiden.
          </note>
          <note>
            Även om män som misshandlar kvinnor döms och straffas upplever
            ofta kvinnorna att det är deras rörelsefrihet som begränsas i
            stället för gärningsmannens.
          </note>
          <note>
            Detta är inte acceptabelt, och de åtgärder som vi vidtar måste
            hela tiden utgå från den förföljda kvinnans situation.
          </note>
          <note>
            Vi moderater föreslår att bestämmelserna avseende besöksförbud
            ska ses över och ändras. Vi kräver att straffet för överträdelse
            av besöksförbudet skärps, att straff ska utdömas även i s.k. ringa
            fall och att straffmaximum höjs från nuvarande ett år till två
            år.
          </note>
          <note>
            Fru talman! Besöksförbudslagen är ett sätt att skydda de utsatta
            kvinnorna. Såväl antalet besöksförbud som antalet anmälda brott
            mot besöksförbudslagen har ökat kraftigt under 1990-talet. Uppklarningsfrekvensen
            vid överträdelse av besöksförbudslagen uppgick 1997 till 45 %,
            vilket innebär att den minskat sedan 1990, då faktiskt 82 % av
            dessa brott klarades upp. Det är allvarliga signaler om att något
            inte fungerar som det ska.
          </note>
          <note>
            Den låga uppklarningsprocenten för brott mot besöksförbudslagen
            beror på att i många av de anmälda fallen ord står mot ord. Någon
            ytterligare bevisning föreligger inte varför brotten i dessa fall
            förblir ouppklarade. Resurserna till polis och åklagare har dessutom
            dragits ned under socialdemokratisk regeringstid, vilket ytterligare
            har försämrat möjligheterna att säkra bevis vid misstanke om brott
            mot besöksförbudslagen.
          </note>
          <note>
            Vi anser att ett besöksförbud borde kunna kombineras med elektronisk
            övervakning i de fall mannen inte respekterar besöksförbudet.
            Härigenom tydliggörs att det är mannens rörelsefrihet som ska
            begränsas, inte kvinnans. BRÅ har haft regeringens uppdrag att
            göra en förstudie av de praktiska och tekniska förutsättningarna
            för en förutsättningslös elektronisk övervakning av män som begått
            brott mot besöksförbudslagen.
          </note>
          <note>
            Enligt rapporten utgör inte, med nuvarande teknik, elektronisk
            övervakning av besöksförbudet något egentligt skydd mot män som
            verkligen bestämt sig för att skada eller på annat sätt trakassera
            en kvinna.
          </note>
          <note>
            Men detta innebär inte att man ska skrota metoden.
          </note>
          <note>
            Elektronisk övervakning verkar avskräckande på en del män som
            annars varit benägna att bryta mot besöksförbudslagen.
          </note>
          <note>
            Elektronisk övervakning kan också ge den förföljda kvinnan en
            förvarning om att mannen är i närheten, och göra det möjligt för
            henne att sätta sig i säkerhet och hinna larma polisen. Den elektroniska
            övervakningen ger dessutom möjlighet att skapa klarhet i om brott
            har begåtts, dvs. - och det är mycket viktigt - om mannen trots
            förbudet varit i närheten av kvinnans bostad och om han har försökt
            manipulera med fotbojan.
          </note>
          <note>
            I ett interpellationssvar den 16 april 1999 angående elektronisk
            övervakning av män med besöksförbud sade justitieministern: Innan
            vi kan ta ställning till införandet av en försöksverksamhet måste
            dock också de rättsliga och organisatoriska förutsättningarna
            utredas. När detta har gjorts ska jag återkomma med ett ställningstagande
            till möjligheten att införa ett sådant system.
          </note>
          <note>
            Av utskottsmajoritetens skrivningar verkar inget ha hänt på de
            14 månader som gått sedan dess. Detta är anmärkningsvärt och borde
            få utskottsmajoriteten att bli lika otålig och missnöjd som vi
            som reserverat oss.
          </note>
          <note>
            I en debatt i TV 3 den 7 juni pläderade skvinnornas ordförande
            Inger Segelström för fotboja på misshandlande män med besöksförbud.
            Hon och övriga socialdemokrater, kvinnor såväl som män, har tidigare
            haft möjligheten att rösta på våra förslag om fotboja på män som
            förföljer, hotar och misshandlar kvinnor. Det skulle vara intressant
            att höra om Socialdemokraterna här i dag kan ställa sig på Inger
            Segelströms och vår sida när vi tycker att det här är en viktig
            angelägenhet.
          </note>
          <note>
            Fru talman! Jag vill nämna ytterligare några åtgärder som vi
            moderater föreslår för att komma till rätta med våldet mot kvinnor.
          </note>
          <note>
            I januari i år fastställde Högsta domstolen att man kan dömas
            till villkorlig dom och samhällstjänst om man misshandlat en kvinna,
            trots att, enligt hovrätten, gärningsmannen gjort sig skyldig
            till misshandel som inte är ringa. Min fråga till utskottsmajoriteten
            är: Är ni beredda att ta initiativ till en straffskärpning, eller
            tycker ni att det är tillfredsställande att man dömer till villkorlig
            dom med samhällstjänst för denna typ av brott?
          </note>
          <note>
            Exempel på övriga förslag som vi lägger fram är att våldsbrottslingars
            möjlighet till permission och frigång ska inskränkas. Kvinnans
            behov av skydd ska alltid väga tyngre än gärningsmannens intresse
            av att få permission. Vi vill också ha en skärpning av sekretesskyddet,
            och förföljda kvinnors möjlighet att få fingerade personuppgifter
            måste underlättas.
          </note>
          <note>
            Fru talman! Anita Sidén kommer senare i debatten att fortsätta
            att utveckla de ståndpunkter som vi redovisar i övriga reservationer
            och särskilda yttranden till betänkandet.
          </note>
          <note type="speaker">
            Anf. 200 YVONNE OSCARSSON (v):
          </note>
          <note>
            Fru talman! Det känns gott att vi i Sverige är så eniga i frågor
            som handlar om våldsbrott och brottsoffer.
          </note>
          <note>
            Kriminalpolitik har två huvudfunktioner. Den ska vara brottsförebyggande,
            och den ska vara reparativ.
          </note>
          <note>
            Den ska motverka, och den ska städa upp det som inte har fungerat
            i det brottsförebyggande arbetet.
          </note>
          <note>
            Helhetsperspektivet är A och O, och det måste förena ett generellt
            samhällsperspektiv med speciella insikter om orsaker till brott.
          </note>
          <note>
            Hårdare straff har aldrig löst problem med ökad brottslighet.
            Vänsterpartiet tror inte att det kommer att göra det i framtiden
            heller. Vi tror på tanken att se orsakerna, och satsa mer på förebyggande
            åtgärder.
          </note>
          <note>
            Trots att vi i Sverige följer barnkonventionen jämförelsevis
            väl, finns det ett stort antal barn i vårt land som inte har det
            bra. Orsakerna kan variera. En del barn lever med föräldrar som
            missbrukar alkohol eller narkotika. En del barn lever med föräldrar
            som misshandlar sina barn fysiskt eller psykiskt. I en del fall
            är det synligt och känt, men i en del fall sker det mycket dolt.
            En del barn lever med föräldrar som inte förmår se barnens behov
            före sina egna. Det kan handla om föräldrar som prioriterar arbete
            och karriär före allt annat. Det kan handla om föräldrar som efter
            en skilsmässa helt styrs av att strida med den tidigare partnern
            och använder barnen som ett verktyg i striden. Det kan handla
            om föräldrar som så gärna vill att deras barn ska lyckas att de
            inte förmår skilja på barnens och sina egna behov.
          </note>
          <note>
            Det kan också handla om barn som inte får tillräckligt med trygghet,
            bekräftelse och kärlek av sina föräldrar på grund av att föräldrarna
            inte själva har fått det av sina föräldrar, och därför inte vet
            hur man ger trygghet och kärlek till sina egna barn.
          </note>
          <note>
            Det behöver inte alls handla om klasstillhörighet.
          </note>
          <note>
            Det kan t.o.m. vara så att till synes framgångsrika människor
            inte förmår tillgodose barns allra mest grundläggande behov utan
            att någon i omgivningen reagerar eftersom det ser så bra ut på
            ytan.
          </note>
          <note>
            Många barn till kända framgångsrika människor har i vuxen ålder
            berättat om sin barndom som kantats av känslokyla, och att de
            aldrig känt sig älskade eller tillräckligt goda. Barn som ofta
            får höra att de inte kan och därför inte duger lika bra som alla
            andra, känner sig heller inte tillräckligt goda och bra.
          </note>
          <note>
            Förebyggande arbete måste ske på olika nivåer, i riskgrupper,
            grupper där vi vet att riskerna är större att det leder till kriminalitet.
          </note>
          <note>
            Grupper som är tydliga är barn till missbrukare, barn till kriminella
            och dömda, barn som upplevt misshandel och kanske sett sin pappa
            misshandla mamma och barn som själva blivit slagna eller sett
            sina syskon misshandlas.
          </note>
          <note>
            Grupper som är otydliga och som vi kanske inte vet så mycket
            om är barn till psykiskt sjuka, barn till brottsoffer, skilsmässobarn,
            barn med svårigheter i skolan, barn som mobbas, invandrarbarn,
            flyktingbarn, arbetslösa och långtidssjukskrivna. Det finns också
            en stor grupp människor som av någon anledning känner sig kränkta
            och inte respekterade av enskilda människor eller av instanser
            som tillhör det vi kallar samhället.
          </note>
          <note>
            Enligt polisen är 80 % av våldsbrott alkoholrelaterade. Alkoholpolitiska
            beslut kan därför också vara direkt emot brottsförebyggande beslut.
            Vi vet att droger och kriminalitet ofta går hand i hand. Därför
            måste också drog- och brottsförebyggande arbete gå hand i hand.
          </note>
          <note>
            Alkohol och idrott har aldrig hört ihop, i varje fall inte förr.
            Nu är det nästan tvärtom. Det är helt naturligt för många lagidrottare
            att fira eller att dränka sorgerna efter en vinst eller förlust
            med alkohol.
          </note>
          <note>
            När det gäller åskådare på idrottsarenor är det mycket vanligt
            att många är mer eller mindre berusade. Många klubbar tillverkar
            eget öl, vilket naturligtvis uppmuntrar supportrarna att dricka
            under matchtid. Många arenor har numera starkölsförsäljning, vilket
            tidigare varit helt otänkbart. Att det sedan utbryter slagsmål,
            ibland med dödlig utgång, verkar många stå helt oförstående inför.
          </note>
          <note>
            För några veckor sedan spelades en ligamatch i fotboll i Danmark
            mellan ett turkiskt och ett engelskt ligalag. Anledningen till
            att matchen var på neutral plan var att det hade varit så stökigt
            när de spelade på sina hemmaarenor i sina länder.
          </note>
          <note>
            TV sände från Köpenhamn kvällen innan. Supportrar satt på uteserveringar
            och drack öl. En del stod upp med knutna händer och skrek hejaramsor.
          </note>
          <note>
            Vissa såg ut och betedde sig som adrenalinstinna djurhannar som
            inför strider om honor hetsar och blåser upp sig för att vinna
            över, skada och även döda sin konkurrent. Allt var bäddat för
            slagsmål, vilket också skedde.
          </note>
          <note>
            Kan det vara så att alkoholbruket, eller missbruket i detta fall,
            är så heligt att det är värt våld, skador, död, rättegångar, fängelseplaceringar
            och kostnader för rättsväsende och andra delar av samhället? Samhället
            blir hårdare och hårdare och våldsbrotten blir råare och blodigare.
            Trots detta försvinner resurser i samhället som skulle kunna användas
            i förebyggande syfte.
          </note>
          <note>
            De vuxna i skolan behöver vara fler. De vuxna som finns på barns
            och tonåringars fritis behöver vara fler. Föräldrar behöver information
            och stöd i sin föräldraroll. Det behövs mer resurser till undervisning
            om tobak, alkohol, narkotika och spel. Enligt undersökningar som
            jag fick reda på i dag är 5-7 % av våra tonåringar beroende av
            spel.
          </note>
          <note>
            Jag vet inte om det är rätt väg att man för in ett nytt ämne
            i skolan, som det pratats om, som kallas social kompetens. Men
            jag tror att barn, ungdomar och även vi vuxna behöver påminnas,
            och en del lära sig, hur vi umgås socialt, hur vi kommunicerar,
            hur vi löser konflikter, hur alla får lika utrymme och plats,
            hur vi tar hänsyn till varandras olikheter, hur alla har rätt
            att känna sig respekterade, hur ett kreativt samarbete går till
            och framför allt att gruppen, oavsett som det är i skolan, i familjen
            eller i samhället i övrigt är så stark som dess svagaste länk.
          </note>
          <note>
            Alla har att vinna på att det går så bra som möjligt för så många
            som möjligt. Ett samhället med utslagning och segregation är grogrund
            och rekryteringsbas för människor som blir eller är kriminella.
            Det är enligt min mening inte möjligt att tala om kriminalvård
            utan att tala om människosyn.
          </note>
          <note>
            Vilken människosyn har då Vänsterpartiet? Vi tror att alla människor
            äger en stark inneboende kraft till godhet både för sig själv
            och för andra människor.
          </note>
          <note>
            Vi tror att det lilla oskyddade människobarnet har alla grundförutsättningar
            att bli en god människa och en god och laglydig samhällsmedborgare.
          </note>
          <note>
            Tyvärr blir det inte så för alla. Många omständigheter spelar
            in. Människobarnet tål olika mycket, och allas förutsättningar
            är olika. Människobarnet påverkas av sina föräldrar, sina släktingar
            och andra vuxna.
          </note>
          <note>
            Särskilt viktig är första läraren. Det påverkas också av mediciner,
            alkohol, droger, reklam, musik, film, situationer och upplevelser.
          </note>
          <note>
            Vi påverkas i hög grad av vilka möjligheter vi ges att hantera
            situationer och upplevelser. Varje människa är unik och måste
            bemötas som unik. Det som är bra för den ene kan vara förödande
            för den andre.
          </note>
          <note>
            Trots det måste det finnas regler och lagar som gäller för alla.
            Vad som kan skilja är konsekvenserna av ett lagbrott. Det torde
            knappast vara klokt eller effektivt att döma en alkoholist eller
            en narkoman till fängelse om det inte kombineras med tydliga behandlingsinsatser.
            Lika gäller för en del andra brott.
          </note>
          <note>
            Vänsterpartiet har bl.a. motionerat om att våldsutsatta kvinnors
            frihet inte ska inskränkas. Det borde vara så att mannen som begått
            brottet får en inskränkning i sin frihet. Det är mycket glädjande
            att utskottet i sitt betänkande tillstyrkt de tankarna och att
            frågan ska behandlas i Justitiedepartementet och förslag föreläggas
            riksdagen nästa år.
          </note>
          <note>
            I en flerpartimotion lyfts frågan fram att
          </note>
          <note>
            Rikskvinnocentrum borde få ett tydligt besked om de långsiktiga
            ekonomiska förutsättningarna. Även här är det glädjande att ett
            enhälligt utskott ställt sig bakom detta.
          </note>
          <note>
            Fru talman! Jag vill yrka bifall till Vänsterpartiets reservationer
            nr 12 och nr 8. Nr 12 handlar lite grann om samverkan med Rikskvinnocentrum.
            Vi skriver i reservationen att det vore vettigt om Socialstyrelsen
            tillsammans med Rikskvinnocentrum kunde titta över om man kan
            inrätta en kristelefon, en telefonjour, för våldsutsatta kvinnor.
          </note>
          <note>
            Reservation nr 8 handlar om åtgärder mot prostitution. Det kan
            vara så att rehabilitering av könsköpare kan minska efterfrågan
            på könsköp. I San Francisco-modellen kan de som döms för könsköp
            få möjlighet att välja ett fängelsestraff eller att ingå i ett
            behandlingsprojekt. Den som döms får bl.a. möjlighet att träffa
            prostituerade som berättar om sina liv och sin tid i prostitution.
            I samma reservation vill vi att
          </note>
          <note>
            Sverige i EU ska arbeta för att det ska upprättas en handlingsplan
            mot prostitution.
          </note>
          <note>
            Eftersom det här är justitieutskottets sista debatt innan uppehållet
            vill jag från Vänsterpartiets sida tacka för den här terminen.
            Vi vill tacka utskottets ordförande Gun Hellsvik och alla andra.
            Vi tycker att det är en god och trevlig stämning i justitieutskottet.
          </note>
          <note>
            Sammanträdena är oftast mycket trevliga, och det gäller även
            de aktiviteter som inte hör till sammanträdestiden. Vi vill även
            tacka tjänstemännen på justitieutskottets kansli. Tack så mycket!
          </note>
          <note type="speaker">
            Anf. 201 RAGNWI MARCELIND (kd):
          </note>
          <note>
            Fru talman! Det betänkande vi ska behandla i dag, eller rättare
            sagt i kväll, berör ett område som jag tror att vi alla anser
            vara viktigt. Jag beklagar, fru talman, att vi ska behöva debattera
            det ämnet under en så stark tidspress. För att inte trötta ut
            mina kolleger -
          </note>
          <note>
            trots att jag instämmer i det Yvonne säger om att de är så trevliga
            och tålmodiga - ska jag försöka att korta ned mitt anförande.
          </note>
          <note>
            Det är obestridligt så att brottsoffrens situation är svår och
            måste uppmärksammas och förändras. Vi kristdemokrater står bakom
            våra reservationer och särskilda yttranden, men för tids vinning
            yrkar vi bifall endast till reservation 2.
          </note>
          <note>
            I en av våra motioner tar vi upp Förenta nationernas deklaration
            om brottsoffers rättigheter och de viktiga grundläggande principer
            som ska gälla för brottsoffer. Det handlar om regler i en rad
            frågor som ska efterföljas enligt konventionen. Motionen och vårt
            yrkande kommenteras i betänkandetexten med skrivningen att Sverige
            i allt väsentligt följer detta.
          </note>
          <note>
            Ambitionen finns säkert, men det räcker inte om inte vi i den
            konkreta verkligheten kan se att dessa beslut efterlevs. Som beslutsfattare
            har vi att ta ställning till viktiga frågor som kan få stora konsekvenser
            i den enskildes vardag. Men det gäller inte enbart att fatta viktiga
            och genomtänkta beslut utan också att följa upp och att våga och
            vilja se hur det ser ut i vardagen nära människan, och i det här
            avseendet hur det ser ut nära brottsoffret.
          </note>
          <note>
            Låt mig ta några exempel från verkligheten. Vart tredje brottsoffer
            saknar när polisutredningen är färdig och rättegången avslutad
            förtroende för rättsväsendet. Brottsforskaren och doktoranden
            i psykiatri
          </note>
          <note>
            Magnus Lindgren har på uppdrag av Rikspolisstyrelsen, Riksåklagaren
            och Domstolsverket undersökt frågan.
          </note>
          <note>
            Bristande information ansågs vara det allvarligaste problemet.
            60 % av de tillfrågade fick ingen information om brottsofferjourernas
            verksamhet.
          </note>
          <note>
            42 % fick aldrig information av polisen att de hade rätt att
            få veta vad som hade hänt i ärendet. På frågan om man skulle anmäla
            en liknande händelse i framtiden svarade var femte att man var
            osäker. 6 % visste inte, och hela 14 % sade att de aldrig skulle
            göra det igen. Med detta måste vi konstatera att verkligheten
            inte riktigt överensstämmer med våra ambitioner.
          </note>
          <note>
            Detta är trots vad som står i konventionen om att brottsoffer
            ska behandlas med medkänsla, respekt samt skyddas av rättsordningen.
            Jag vågar påstå att det finns många brottsoffer som upplever att
            de inte får det skyddet.
          </note>
          <note>
            Tvärtom har vi i dag ett moraliskt underskott i relationen mellan
            rättsstaten och de medborgare som rättsstaten har åtagit sig att
            skydda mot kriminella angrepp. Det måste förändras. Varje brist
            i bemötandet av brottsoffret är en kränkning mot de grundprinciper
            som tar sig uttryck i Förenta nationernas deklaration om brottsoffers
            rättigheter.
          </note>
          <note>
            Regeringen anger i en mängd avseenden att väldigt mycket är på
            gång då det gäller åtgärder för att förbättra brottsoffrens situation.
            Det är bra. Men varför ska det behöva ta så lång tid? Vi skulle
            ha fått en proposition redan i höstas, och ännu har ingenting
            hänt. Därför anger vi i reservation 1 att vi inte är tillfredsställda
            med att regeringens beredningsarbete tar sådan tid då det gäller
            de förslag som lades fram av Brottsofferutredningen. Vi får väl
            utgå från att alla åtgärder som utredningen lade fram beaktas
            och att det är därför som arbetet drar ut på tiden. Men för den
            enskilde medborgaren som drabbas är detta svårt att acceptera.
          </note>
          <note>
            Statistik från 1998 visar att 20 104 misshandelsbrott mot kvinnor
            anmäldes. Av dessa ledde 4 928 till åtal. Ca 4 500 avskrevs. Det
            är inte godtagbart att en så begränsad del som ca 25 % av anmälningarna
            leder till åtal.
          </note>
          <note>
            Inte heller då det gäller de 1 000 kvinnofridsbrott som anmäldes
            från den 1 oktober 1998 till den 31
          </note>
          <note>
            december 1999 är statistiken bättre. Endast 10 % av de anmälda
            brotten har lett till åtal. I ytterligare 10 %
          </note>
          <note>
            av fallen har åtal väckts för ett annat brott än grov kvinnofridskränkning,
            vanligtvis misshandel. Ca
          </note>
          <note>
            40 % av anmälningarna avskrevs, oftast med motiveringen att brott
            inte kan styrkas. Resterande 40 % av brotten är fortfarande under
            utredning. De åklagare jag har mött bl.a. i samband med utflykter
            med Riksåklagarens nämnd säger att bevisläget ofta är problematiskt.
            Det kan vi förstå. Men i betänkandet kan vi läsa att det enligt
            utskottets mening är uppenbart att samhället prioriterar brottsoffren.
            Därmed avstyrks alla motioner som har väckts i en så angelägen
            fråga av motionärer som tycker att det händer så lite i verkligheten.
          </note>
          <note>
            Då det gäller polisens utbildning för att kunna bedriva utredningsarbetet
            på ett effektivt sätt vet vi vad som framgår av regleringsbrevet
            - rättssäkert, effektivt och ändamålsenligt. Andelen uppklarade
            brott ska öka. Men som i så många andra avseenden är verkligheten
            inte lika enkel. Resursbrist och bristande utbildning leder ofta
            till att ärenden och åtal läggs ned. Här hävdar också åklagarna
            att det händer att polisen inte klarar av att göra en bra utredning
            i det allra första skedet. Det är anmärkningsvärt.
          </note>
          <note>
            Brottsofferutredningen anser att de åtgärder som polisen i dag
            kan använda sig av för att skydda hotade målsägande och vittnen
            är tillräckliga i de flesta fall.
          </note>
          <note>
            Men frågan är hur redskapen används. Rikspolisstyrelsen har tagit
            fram en brottsofferhandbok som ska tjäna som en teoretisk och
            praktisk handledning.
          </note>
          <note>
            Detta är bra, men det räcker inte. Jag tror att det grundläggande
            felet är att polisens arbetssituation ser ut som den gör. Resursbristen
            är fortfarande gällande.
          </note>
          <note>
            Det behövs radikala förändringar och större insatser för att
            hjälpa brottsoffren.
          </note>
          <note>
            I en annan kristdemokratisk motion lyfter vi fram behovet av
            att domstolarnas lokaler ska vara anpassade så att vittnen och
            brottsoffer inte ska behöva konfronteras med gärningsmannen. Den
            här frågan har vi debatterat ett antal gånger i utskottet. I betänkandetexten
            hänvisas till att Domstolsverket kontinuerligt arbetar med dessa
            frågor genom att man vid ny- och ombyggnationer beaktar de enskildas
            behov. Jag har ringt runt och även besökt domstolar för att se
            hur det ser ut i verkligheten. Det är långt ifrån tillfredsställande.
            Gång efter annan hamnar gärningsmannen, brottsoffren och vittnen
            med anhöriga i samma väntrum. I betänkandetexten framgår att Domstolsverket
            rekommenderar domstolarna att vid utnyttjandet av sina lokaler
            beakta målsägandens och vittnets behov.
          </note>
          <note>
            Det räcker inte. Vi måste ta till oss hur det ser ut i verkligheten
            och vidta åtgärder.
          </note>
          <note>
            Enligt budgetpropositionen 1999 har Brottsofferfonden en central
            funktion när det gäller stöd till dem som drabbas av brott. Effektivitet,
            snabbhet och hög kvalitet vid handläggningen av brottsskadeärendena
            är nödvändigt för att garantera det enskilda brottsoffrets rätt
            till ersättning och behov av trygghet och stöd.
          </note>
          <note>
            Låt mig ta ett litet exempel från verkligheten. Det handlar om
            Roger som blev rånad i sin affär. Han kunde ge ett bra signalement
            på rånarna, trots att han hade hållits under pistolhot i 12 minuter.
            Två män kunde bindas till rånet, och rånarna dömdes till fängelse.
            Roger blev tilldömd skadestånd. Men pengarna fick han vänta på.
            Först skulle domen träda i laga kraft. I detta fall överklagade
            gärningsmannen, och proceduren drog ut på tiden. Därefter gick
            handlingarna till kronofogden. Där blev de liggande. Jag vet inte
            om Roger har fått några pengar än i dag.
          </note>
          <note>
            Det var ett exempel från verkligheten. Det är den vi måste se
            när vi sätter in åtgärder för att förändra situationen. Vi kan
            inte utgå från det som har skrivits i betänkanden tidigare år
            och därmed anse motionen avstyrkt. Det är ibland en verklighetsflykt.
          </note>
          <note>
            Målet för vår politik måste vara att människor som har drabbats
            av brott har rätt att erhålla den kvalitativa och kvantitativa
            hjälp de behöver för att kunna återgå till ett normalt liv.
          </note>
          <note>
            Det finns många brister, och vi kristdemokrater önskar att verkligheten
            inte ser ut på det sätt jag just har beskrivit. Men tyvärr är
            sanningen ofta sådan. Till dess att den förändras och ser annorlunda
            ut kan vi politiker inte slå oss till ro utan vi måste agera som
            ansvarsfyllda beslutsfattare. FN:s deklaration om brottsoffers
            rättigheter måste följas.
          </note>
          <note type="speaker">
            Anf. 202 GUNNEL WALLIN (c):
          </note>
          <note>
            Fru talman! Mer än en miljon brott anmäls årligen i Sverige.
            Att drabbas innebär ofta omvälvande förändringar både socialt,
            psykiskt och ekonomiskt.
          </note>
          <note>
            Känslor som rädsla, vanmakt, otrygghet och panik är vanliga.
          </note>
          <note>
            Brottsofferjouren är en ideell organisation, religiöst och partipolitiskt
            obunden, som arbetar i tätt samarbete med polisen. Den hjälp och
            det stöd som
          </note>
          <note>
            Brottsofferjouren ger är kostnadsfri för dem som har utsatts
            för brott. Detta framgår av Brottsofferjourens lilla broschyr
            som finns på de flesta polisstationer och på många andra ställen.
            Jouren utgör en viktig del i det brottsförebyggande arbetet.
          </note>
          <note>
            Huvuddragen i de motioner vi har att behandla här är stöd till
            brottsoffer, skydd till utsatta kvinnor, besöksförbud, samverkan
            mellan myndigheter, utbildning av myndighetspersonal i bemötande
            och att skapa förtroende. Det finns en stor politisk enighet om
            målen för dessa områden.
          </note>
          <note>
            Men för att det ska få genomslag i verkligheten krävs det faktiskt
            mer. Att bli brottsoffer bara händer, och det händer snabbt. Det
            är en starkt kränkande upplevelse för den enskilde, för anhöriga
            och andra berörda. Varje situation är en otäck upplevelse för
            den enskilde. Varje dag blir människor knäckta av sådana upplevelser
            som rån mot bank och affär, våld och överfall, kränkning av det
            egna hemmet. Jag har mött människor som har varit utsatta för
            den här situationen. Det kan ta lång tid innan man kommer tillbaka
            igen. Den innersta rädslan sitter nog kvar livet ut.
          </note>
          <note>
            Centerpartiet anser att brottsoffer behöver stöd på alla sätt.
            Det har hänt en del, som här tidigare beskrivits, men det finns
            mycket kvar att göra. Vi från
          </note>
          <note>
            Centerpartiet hade förväntat oss att en proposition skulle föreligga
            i detta viktiga område utifrån
          </note>
          <note>
            Brottsofferutredningens förslag och att det skulle komma ett
            samlat förslag på området. Jag undrar verkligen: När kommer detta
            samlade förslag?
          </note>
          <note>
            Jag tänkte nu beröra en del av de yrkanden som finns här, bl.a.
            vill jag ta upp skydd för utsatta kvinnor. Under det senaste året
            har ett antal kvinnor fått sätta livet till. Många har fått utstå
            otroliga påfrestningar. Det är kvinnornas säkerhet och trygghet
            som ska sättas i första rummet. Detta bör särskilt beaktas vid
            våldsbrottslingarnas permissionsmöjligheter. Att det bör vara
            en strängare sekretess för personuppgifter i folkbokföringen har
            vi också hört tidigare från talarstolen.
          </note>
          <note>
            Det finns möjligheter att förse de utsatta med skyddsutrustning,
            men tyvärr får man ställa sig i kö därför att det inte finns en
            tillräcklig mängd av denna skyddsutrustning - trygghetspaket och
            larmutrustning. Det är orimligt att man ska behöva stå i kö och
            vänta på denna utrustning. Man får inte se resursanvändningen
            så smalt.
          </note>
          <note>
            Det finns också andra effektiva sätt att skydda utsatta kvinnor.
            I Värmland har man t.ex. försökt med hundar och hundpatruller.
            Det fungerar, i varje fall efter vad jag har fått höra, mycket
            bra. Det behöver vara många olika möjligheter så att kvinnorna
            ska kunna känna sig trygga.
          </note>
          <note>
            Det har diskuterats skärpt lagstiftning och besöksförbud. BRÅ
            gav i dagarna ut rapporten Grov kvinnofridskränkning. Den visar
            att 70 % av männen var tidigare dömda. Av dessa var en tredjedel
            dömda för brott mot den kvinna som åtalet om grov kvinnofridskränkning
            avsåg. En gemensam nämnare för många av dessa fall var alkohol-
            eller narkotikamissbruk.
          </note>
          <note>
            Det är viktigt att ta bort mannen från brottsplatsen. I dag krävs
            det en mycket allvarlig misshandel för att polisen ska gripa mannen,
            och som sedan leder till en häktning. Oftast är det den livrädda
            kvinnan som flyr från platsen och som får avvakta beslut om vem
            som har rätt att bo kvar i hemmet. Den som borde ha begränsad
            rörelsefrihet är mannen. Lagen om besöksförbud är ett viktigt
            skydd för kvinnan. De som bryter mot denna borde förses med boja
            eller på annat sätt förhindras att träffa kvinnan.
          </note>
          <note>
            Jag tycker att det är bra att det blir en översyn av lagstiftningen
            om besöksförbud som regeringen nu tillsatt. Låt det inte dra ut
            på tiden. Låt det hända någonting snabbt.
          </note>
          <note>
            Sedan har det tagits upp utbildning av myndighetspersonal. Det
            är välkommet att det har satts i gång.
          </note>
          <note>
            Men det tar tid. Det går inte av sig självt, utan det kostar
            pengar. Det tar tid innan det hela får genomslagskraft inom hela
            personalorganisationen. Skynda på och gör det möjligt. Till det
            behövs det resurser, det måste vi komma ihåg, och det har vi pratat
            om mer än en gång. Det är ofta resurser som fattas.
          </note>
          <note>
            Det är viktigt med bemötandet i alla serviceyrken.
          </note>
          <note>
            Inom rättsväsendet och vården är det första mötet otroligt viktigt
            och har stor betydelse. Man ska inte behöva lära sig detta, men
            tyvärr är det så.
          </note>
          <note>
            Det har hänt en hel del vad gäller snabb handläggning. Men vi
            ser också i rapporten att de ärenden som inte leder till åtal
            tar mycket längre tid. Det är någonting som vi bör titta på.
          </note>
          <note>
            Vi har tagit upp frågan om stödpersonal till brottsoffer. Det
            har Brottsofferutredningen föreslagit.
          </note>
          <note>
            Det är jätteviktigt. När man är utsatt och ett offer är man i
            en svag position och har svårt att ta till sig all information.
            Det är svårt att veta hur man ska handla på bästa sätt t.ex. när
            det gäller ersättning. Man har inte förmåga att tänka på det,
            och då är det skönt att det finns en stödperson. Låt det bli en
            möjlighet för fler.
          </note>
          <note>
            Vi har också tagit upp kommunala handlingsplaner mot kvinnovåld
            och att myndigheter ska samverka även med ideella organisationer,
            med kvinnojourer osv. - en bred samverkan mellan polis, socialtjänst,
            hälso- och sjukvård, kriminalvård på lokal nivå. Det är viktigt
            att man arbetar tillsammans med denna viktiga fråga. Låt gärna
            det ske med en handlingsplan fastställd av kommunen så att alla
            känner sitt ansvar och vet att de arbetar åt samma håll.
          </note>
          <note>
            En stor fråga är ekonomiskt stöd till Rikskvinnocentrum. Att
            det blev ett tillkännagivande av justitieutskottet är glädjande.
            Rikskvinnocentrum inrättades i Uppsala som ett nationellt centrum
            efter förslag från Kvinnovåldskommissionen. Verksamheten har bl.a.
            finansierats med statliga medel. Enligt direktiven skulle Rikskvinnocentrum
            verka för ett förbättrat bemötande i sjukvården av våldsutsatta
            kvinnor. En huvuduppgift är att ta emot utsatta kvinnor för medicinsk
            undersökning och behandling. Ett heltäckande handlingsprogram
            har utarbetats för omhändertagande av våldtagna och misshandlade
            kvinnor. Vid sidan av forskning och utveckling är etablering av
            tvärsektoriella kontakter med polis, rättsväsende, socialtjänst,
            kvinnojourer och brottsofferjourer en viktig uppgift för Rikskvinnocentrum.
          </note>
          <note>
            Denna verksamhet är helt nödvändig för att vi någonsin ska komma
            till rätta med problematiken kring våld mot kvinnor. Det vore
            oansvarigt om regeringen inte tog till sig utskottets bedömning
            att låta
          </note>
          <note>
            Rikskvinnocentrum fortsätta.
          </note>
          <note>
            Till sist vill jag ta upp rättsintygens kvalitet och vilken betydelse
            de har. Misshandeln sker oftast i hemmen, oftast utan vittne,
            ord står mot ord och bevisningen är ofta starkt beroende av just
            rättsintygens kvalitet. Därför behövs det utbildning av blivande
            läkare och annan vårdpersonal och den bör utformas så att de är
            kompetenta att utfärda korrekta rättsintyg så att dessa inte kan
            kasseras i bevissammanhang. Det är knappt en tredjedel av rättsintygen
            som är användbara.
          </note>
          <note>
            Herr talman! Jag står bakom alla Centerpartiets reservationer,
            men för tids vinnande yrkar jag bifall endast till reservation
            nr 3.
          </note>
          <note type="speaker">
            Anf. 203 SIW PERSSON (fp):
          </note>
          <note>
            Herr talman! Ett väl fungerande rättssamhälle är en förutsättning
            för ett gott samhälle. Att garantera medborgarna trygghet till
            liv och lem är en av statens klassiska uppgifter. Det är en paradox
            att det demokratiska Sverige, med världens förmodligen största
            offentliga sektor, inte klarar av den uppgiften.
          </note>
          <note>
            Det finns några starkt oroande inslag i utvecklingen av det svenska
            rättssamhället under 1990-talet. De är främst
          </note>
          <note>
            - ökningen av den organiserade, ofta internationellt förgrenade,
            brottsligheten,
          </note>
          <note>
            - ökningen av de grova våldsbrotten och
          </note>
          <note>
            - ökningen av brottslighet med nazistiska förtecken.
          </note>
          <note>
            Brott, fysisk otrygghet och förfall hotar grunderna för ett öppet
            och demokratiskt samhälle. Varje år utsätts nästan 2 miljoner
            svenskar själva eller inom familjen för brott. Trots världens
            högsta skatter lyckas vi i Sverige inte skapa trygghet mot brott
            och övergrepp.
          </note>
          <note>
            Andelen uppklarade brott minskar stadigt. 1996
          </note>
          <note>
            klarades endast 21 % av de anmälda brotten upp.
          </note>
          <note>
            Siffrorna varierar naturligtvis mellan olika brottstyper. Det
            är t.ex. i princip riskfritt att stjäla en cykel, eftersom endast
            1 % av alla cykelstölder klarades upp
          </note>
          <note>
            1996.
          </note>
          <note>
            Vi ska komma ihåg att de som drabbas hårdast av brottslighet
            och ett hårdnande samhällsklimat är de resurssvagaste. Det är
            därför en angelägen demokratisk uppgift att bekämpa brottsligheten.
          </note>
          <note>
            Att utsättas för brott är en grov och allvarlig kränkning av
            den personliga integriteten. När en individ utsätts för brott
            rubbas förtroendet för samhället. Denna känsla förstärks som personen
            dessutom bemöts negativt eller med ointresse av de s.k.
          </note>
          <note>
            rättsvårdande myndigheterna. Om man å andra sidan bemöts med
            respekt, erkännande och intresse förstärks känslan av tillit och
            samhörighet med samhället.
          </note>
          <note>
            Skydd mot att samhället genom sitt agerande mot brottsoffret
            gör detta till ett offer även i förhållande till samhället är
            lika viktigt som skydd mot det ursprungliga brottet. Vi måste
            komma ihåg att brottsoffer ska ha samhällets reservationslösa
            uppmärksamhet och stöd. Samhällets åtgärder och insatser för att
            erkänna och stärka brottsoffrens rättigheter är grundläggande
            för upplevelsen av rättvisa och trygghet i samhället.
          </note>
          <note>
            Den viktigaste samhällsinsatsen för brottsoffer är naturligtvis
            att se till att brott aldrig begås. Men när brott har begåtts
            ska två grundläggande principer gälla i brottsmålsprocessen:
          </note>
          <note>
            - Brottsoffrens rättigheter ska ges samma prioritet som den misstänktes.
          </note>
          <note>
            - Processen får inte medföra att brottsoffrens problem på något
            sätt ökar, s.k. sekundär viktimisering.
          </note>
          <note>
            Som brottsoffer ska man ha rätt till
          </note>
          <note>
            - respekt och erkännande på alla nivåer i brottsmålsprocessen,
          </note>
          <note>
            - information om och förklaring till hur det egna fallet utvecklar
            sig,
          </note>
          <note>
            - skydd både för sin personliga integritet och den rent fysiska
            tryggheten,
          </note>
          <note>
            - tillgång till rättshjälp,
          </note>
          <note>
            - ekonomisk kompensation från både brottslingen och samhället,
          </note>
          <note>
            - att ge och inhämta information från de personer som fattar
            beslut beträffande brottslingen.
          </note>
          <note>
            En rad konkreta åtgärder kan tjäna till att stärka brottsoffrens
            ställning.
          </note>
          <note>
            Länge - alltför länge - var brottsoffer en bortglömd grupp i
            samhället. Men i takt med att antalet anmälda brott ökade, samtidigt
            som antalet uppklarade brott minskade, ersattes den ensidiga fokuseringen
            på gärningsmannens situation av ett nödvändigt uppmärksammande
            också av brottsoffren. Vi inom Folkpartiet liberalerna har varit
            drivande bakom den utvecklingen.
          </note>
          <note>
            Det ska också sägas att genom flera reformer har riksdagen genom
            förändringar i lagstiftningen dels stöttat brottsoffren på det
            generella planet, t.ex. genom ekonomisk kompensation, dels individuellt,
            t.ex.
          </note>
          <note>
            genom rätt till målsägandebiträde.
          </note>
          <note>
            En hel del förbättringar har gjorts, men det behövs ytterligare
            åtgärder just för att stärka brottsoffrens ställning.
          </note>
          <note>
            Låt mig, herr talman, nämna några saker som
          </note>
          <note>
            Folkpartiet har föreslagit.
          </note>
          <note>
            Folkpartiet kräver att besöksförbudet utvidgas.
          </note>
          <note>
            För att trakasserade kvinnors rörelsefrihet ska öka är det enligt
            vår mening högst rimligt att vidga det område som åklagaren ska
            ha möjlighet att låta besöksförbudet omfatta.
          </note>
          <note>
            Vi i Folkpartiet menar att män som inte respekterar besöksförbud
            när de är på fri fot t.ex. ska kunna förses med elektronisk fotboja.
          </note>
          <note>
            Vi inom Folkpartiet är inte heller främmande för att ge rätt
            till licens för tårgassprej för förföljda kvinnor. En sådan åtgärd
            kan vara nödvändig för kvinnor som bor så till att det tar tid
            för polisen att nå fram vid larm om att besöksförbudet överträds.
          </note>
          <note>
            Folkpartiet har tidigare föreslagit och föreslår nu också en
            förändring i lagstiftningen så att de kvinnor som utsätts för
            förföljelse, trakasserier, våld och hot om våld och lever i ständig
            otrygghet och osäkerhet inte ska lämnas utan personligt och tekniskt
            skydd.
          </note>
          <note>
            Det är av största vikt att hotade kvinnor verkligen har tillgång
            till trygghetspaket och larm. Vi vill understryka att det även
            ska gälla hotade vittnen. Det ska finnas förutsättningar för alla
            som är i behov av det att få det. Det är verkligen helt oförsvarbart
            att man måste stå i kö för att få hjälp med skyddsutrustning när
            man blir utsatt för våld, trakasserier och hot.
          </note>
          <note>
            Även sådant som hundar och livvakt bör vara tillgängligt om det
            behövs.
          </note>
          <note>
            Herr talman! Det måste också bli ökade möjligheter till stödperson.
            Stödpersonen kan informera om rättegångsförfarandet, stilla oron
            samt hjälpa till att övervinna tvekan att vittna eller att konfronteras
            med den åtalade. Stödpersonen är en viktig resurs i s.k.
          </note>
          <note>
            kurativt hänseende. Vi vill understryka att möjligheten att få
            stödperson inte bör begränsas av brottets grovhet. Så fort man
            känner behov av att ha stödperson ska man också få det.
          </note>
          <note>
            Herr talman! Vi i Folkpartiet är lika hårda mot brottsligheten
            som mot brottslighetens orsaker. Dåliga skolor, segregation och
            social utslagning måste mötas med politiska åtgärder. Som jag
            sade tidigare är den viktigaste samhällsinsatsen för brottsoffer
            att se till att ett brott aldrig begås. När det tyvärr ändå begås
            ska vi med gemensamma krafter minimera brottsoffrens problem.
          </note>
          <note>
            Folkpartiet står bakom reservationerna 1, 2, 3, 7
          </note>
          <note>
            och 11 samt även de två särskilda yttrandena, men för tids vinnande
            yrkar jag bifall bara till reservation 7.
          </note>
          <note type="speaker">
            Anf. 204 KIA ANDREASSON (mp):
          </note>
          <note>
            Herr talman! Att intresset för brottsofferfrågor är stort visar
            detta betänkande som vi har framför oss.
          </note>
          <note>
            Här behandlas 49 motioner, och ibland innehåller dessa motioner
            var och en flera yrkanden. De är uppsamlade från två motionstider,
            både 1998 och 1999.
          </note>
          <note>
            Det beror antagligen på att man har väntat på att dessa ska behandlas
            i ett sammanhang i anslutning till att
          </note>
          <note>
            Brottsofferutredningen hade omsatts i en proposition.
          </note>
          <note>
            Det har inte gjorts, och därför tar vi nu detta steg.
          </note>
          <note>
            Regeringen säger samtidigt att Brottsofferutredningens förslag
            ska komma i en proposition i slutet av hösten 2000.
          </note>
          <note>
            I vilket fall som helst tycker jag att alla dessa motioner har
            resulterat i två för Miljöpartiet mycket positiva framsteg, och
            det gäller brott mot kvinnor.
          </note>
          <note>
            Ett yrkande som Miljöpartiet har gäller en regel för frihetsberövande
            vid upprepad överträdelse av besöksförbud. Det är frågor som vi
            inte är oense om i utskottet, utan vi har kunnat få en majoritet
            för dem.
          </note>
          <note>
            Det är inte bra som det är i dag, och det behövs fler åtgärder
            även om vi har gjort ganska mycket. En sak är att kvinnan inte
            ska behöva skydda sig hela tiden. Det räcker med att hon haft
            kraft att bryta sig ur ett nedbrytande förhållande med en man,
            och vi vet hur mycket kraft och ork det fordrar. Att sedan dessutom
            behöva skydda sig när mannen inte lämnar kvinnan ifred är ju absurt
            och måste åtgärdas.
          </note>
          <note>
            Det andra är att kvinnor inte ska behöva inskränka sin egen rörelsefrihet.
            Egentligen ska de inte behöva skyddsutrustning, hundar och livvaktsskydd,
            utan det är mannen som åtgärderna ska koncentreras på. Naturligtvis
            måste det vara så. Då hjälper det inte att ha bara ett förslag,
            utan detta är ett i ett led av förslag.
          </note>
          <note>
            Talare för mig har nämnt vissa åtgärder som kan ingå i detta
            led, t.ex. att mannen efter upprepade försök ska häktas. Elektronisk
            boja kan också prövas för att man ska få bevis, vilket ofta är
            vad som saknas, på mannens överträdelse. Det ger ju inte ett fullständigt
            skydd, vilket BRÅ har visat i sin rapport, men det är ett led
            i att kunna skydda kvinnan.
          </note>
          <note>
            I betänkandet säger man, herr talman, att dessa förslag är steg
            i rätt riktning. Där står tydligt att en viktig utgångspunkt är
            att åtgärderna som ska skydda kvinnan inte i första hand ska inskränka
            hennes rörelsefrihet eller integritet. I stället bör åtgärder
            som begränsar mannens rörelsefrihet övervägas. Det tycker jag
            är ett bra steg. Man ger exempel på vad som behöver ändras. Dessutom
            sägs det i betänkandet att dessa frågor ska beredas och avslutas
            i år för att därefter komma som förslag till riksdagen under 2001.
          </note>
          <note>
            Det andra positiva framsteget är Rikskvinnocentrum i Uppsala,
            som är ett nationellt resurs- och kompetenscentrum. Naturligtvis
            ska det inte, som nu, huvudsakligen vara beroende av pengar från
            landstinget, därför att den övriga sjukvården är en så stor börda
            för landstinget. Eftersom det är en nationell resurs med rikstäckande
            uppgifter ska naturligtvis staten bidra. Men det har inte varit
            så. Därför får inte
          </note>
          <note>
            Rikskvinnocentrum något bidrag i år. Men nu har vi en skrivning
            som säger att det är angeläget att staten garanterar ett långsiktigt
            ekonomiskt stöd till
          </note>
          <note>
            Rikskvinnocentrum.
          </note>
          <note>
            Miljöpartiet har andra yrkanden och förslag som vi tyvärr inte
            nått lika stora framsteg med, men jag vill nämna några som jag
            tycker är viktiga. Det gäller målsägandefrågor i första hand,
            och jag yrkar bifall till reservation 6.
          </note>
          <note>
            Vidare handlar det om stöd till kvinnor i våldtäktsmål. Vi har
            sett i uppmärksammade mål i domstolarna om just våldtäkt av unga
            flickor hur dessa skulle ha behövt ett bättre stöd. Jag tycker
            att dessa kvinnor i stället för ett juridiskt målsägandebiträde
            ska kunna erbjudas en psykolog. Jag säger inte att juridiska biträden
            ska uteslutas. Men det ska framhållas att en psykolog ska kunna
            vara stödet, för jurister har i allmänhet inte den utbildning
            som krävs.
          </note>
          <note>
            Det som juristen ska tillgodose i dessa mål är oftast skadeståndsanspråk,
            och det kan lika gärna åklagaren göra.
          </note>
          <note>
            Jag stöder mig också i denna åsikt på Högskoleverkets utvärdering
            av juristutbildningen. Där konstaterar man att beteendevetenskap
            är alldeles för lite förekommande i juristutbildningen. Man föreslår
            att detta ska ändras. Det förekommer ytterst sparsamt inom den
            juridiska utbildningen. Arbetsgruppen för kompetensutveckling
            av ordinarie domare har i en promemoria anfört att även rön inom
            andra vetenskapliga områden än juridiken kan ha betydelse för
            domarnas arbete och således generera behov av utbildning. Det
            gäller då naturligtvis också advokaterna. Man rekommenderar då
            att underlätta kontakten med övriga fakulteter och för studenterna
            att välja kurser utanför juridiken för att bredda utbildningen
            och ge andra perspektiv. Innan detta sker tycker jag ändock att
            det är viktigt att psykologer biträder i domstolarna i dessa mål.
          </note>
          <note>
            Miljöpartiet har också en motion som vi tyvärr står ensamma bakom.
            Den gäller forskningen om mäns våld i allmänhet och mot kvinnor
            i synnerhet.
          </note>
          <note>
            Det tycker jag är ett viktigt forskningsområde för att kunna
            sätta in motkrafter. Vad gör vi med dessa män som döms? Vilken
            behandling och vilka åtgärder ska kunna mota unga mäns beteende?
            Det skulle behövas en tvärvetenskaplig forskning, både socialmedicinsk
            och beteendevetenskaplig. Vi ser också att det i huvudsak är männen
            som utför våldsbrott och som står för den största delen av kriminaliteten.
            Därför tycker jag att det är viktigt att en sådan forskning startas.
          </note>
          <note>
            Vi har också kommit ett steg på väg mot medling.
          </note>
          <note>
            Vi är eniga i utskottet om medlingens roll i rättssystemet och
            tycker att det är viktigt att brottsoffret och gärningsmannen
            möts, särskilt när det gäller ungdomar. Det ska komma en redovisning
            före oktober i år i den frågan.
          </note>
          <note>
            Vi har också andra motioner, men jag vill inte ödsla tid med
            att ta upp dem eftersom kvällen är sen.
          </note>
          <note>
            Det är klart att jag står bakom dessa, men jag har talat om den
            reservation som jag tycker är mest angelägen och som jag vill
            yrka bifall till, reservation 6.
          </note>
          <note type="speaker">
            Anf. 205 RAGNWI MARCELIND (kd) replik:
          </note>
          <note>
            Herr talman! Kia Andreasson talar om att det är väldigt mycket
            positivt som är på gång. Underförstått är det just därför Kia
            Andreasson inte har velat vara med och reservera sig till förmån
            för den flerpartimotion som finns i det här betänkandet.
          </note>
          <note>
            I reservation 5 har Kia Andreasson ett yrkande till förmån för
            en motion angående forskning rörande mäns våld mot kvinnor. Det
            konstateras ju väldigt tydligt i betänkandet att det pågår en
            rad forskningsprojekt och att BRÅ har fått i uppdrag att tillse
            att just forskningen om mäns våld mot kvinnor utreds osv.
          </note>
          <note>
            Då undrar jag bara, Kia Andreasson, vad det är för skillnad mellan
            den positiva skrivning som berör reservation 5 och de positiva
            skrivningar som Kia
          </note>
          <note>
            Andreasson anser berör motion Ju721. Är det inte så att det handlar
            om att Kia Andreasson försöker lägga lite dimridåer, för just
            när det gällde motion Ju721
          </note>
          <note>
            hade ju Kia Andreasson och Miljöpartiet en vågmästarroll i utskottet?
            Är det därför Kia Andreasson har avstått från att yrka bifall
            till denna motion? Jag skulle vilja ha ett klargörande av skillnaden
            mellan den som Kia Andreasson anser positiva skrivningen i reservation
            5 och det som Kia Andreasson anser vara tillgodosett när det gäller
            motion Ju721.
          </note>
          <note type="speaker">
            Anf. 206 KIA ANDREASSON (mp) replik:
          </note>
          <note>
            Herr talman! Skillnaden är, som jag redogjorde för, att forskningen
            om våld mot kvinnor ska gälla mäns våld generellt i samhället,
            då även mot kvinnor.
          </note>
          <note>
            Någon sådan forskning har inte bedrivits av BRÅ, utan man har
            bedrivit annan forskning om vilka mekanismer som gör att kvinnorna
            bryts ned i relationer osv. Detta har vi fått en bra bild av men
            dock inte av de grundläggande mekanismer som gör en sådan skillnad
            på kvinnor och män på just detta område.
          </note>
          <note>
            Det är det som är den stora skillnaden.
          </note>
          <note>
            När det gäller den tvärpolitiska motionen 721 är det helt klart
            för mig att vi har kommit fram i den frågan, såsom jag redogjorde
            för. Det står ju i betänkandet att regeringen nu ska se till att
            detta arbetas fram på departementet. Det finns t.o.m. datum för
            åtgärderna. Då har jag ju ingen anledning att reservera mig. Det
            tycker jag också gäller den reservation som oppositionen, får
            man väl kalla det, har lämnat.
          </note>
          <note>
            Den reservationen har vi ju fått tillgodosedd.
          </note>
          <note type="speaker">
            Anf. 207 RAGNWI MARCELIND (kd) replik:
          </note>
          <note>
            Herr talman! Som jag uppfattar det när jag läser betänkandetexten
            är det precis lika väl tillgodosett när det gäller reservation
            5, där det talas om BRÅ:s uppgift att koncentrera sig till den
            forskning som berör mäns beteenden. Men jag skulle vilja fråga
            Kia Andreasson: Tycker Kia Andreasson att alla de här attsatserna
            i Ju721 är tillgodosedda fullt ut - när det gäller möjligheten
            för hotade kvinnor att skydda sig, när det gäller samarbete mellan
            olika yrkesgrupper, när det gäller jämställdhetsperspektivet vid
            utvärdering av misshandelsärenden, när det gäller rättsintygets
            kvalitet osv.? Det vore intressant att veta om Kia
          </note>
          <note>
            Andreasson verkligen menar det - att Ju721 till fullo är tillgodosedd
            men inte den motion som Kia Andreasson har reserverat sig till
            förmån för i reservation 5.
          </note>
          <note type="speaker">
            Anf. 208 KIA ANDREASSON (mp) replik:
          </note>
          <note>
            Herr talman! Ja, jag anser att betänkandet har tillgodosett de
            yrkandena genom att tala om att man ska arbeta med dem. Man har
            också fastställt datum då det ska redovisas för de punkter som
            Ragnwi Marcelind läste upp. Däremot har inte det som jag efterlyser
            när det gäller forskning om det våld som utövas av män tillgodosetts.
          </note>
          <note type="speaker">
            Anf. 209 MORGAN JOHANSSON (s):
          </note>
          <note>
            Herr talman! Riksdagen behandlar nu justitieutskottets betänkande
            23 om brottsofferfrågor. Jag ska inleda med att yrka bifall till
            hemställan i betänkandet och avslag på reservationerna. Det gör
            jag inte alls av någon illvilja. Det goda är ju, tycker jag, att
            det råder en ganska stor enighet i riksdagen om i vilken riktning
            vi ska gå när det gäller de här frågorna. Det visar motionsskörden
            mycket tydligt. En mycket stor del av motionsyrkandena handlar
            ju om att man vill driva på ett arbete som redan pågår. Några
            av yrkandena, t.ex.
          </note>
          <note>
            vänsterpartimotionen om att avskaffa kravet på dubbel straffbarhet
            när det gäller könsstympning eller den socialdemokratiska motionen
            om bättre utbildning för poliser när det gäller sexuella övergrepp
            mot barn, har redan tillgodosetts genom ny lagstiftning och nya
            utbildningsinsatser. Det är motioner som väcktes förra riksdagsåret
            men där vi alltså redan har sett resultat. Det är en illustration
            till att det faktiskt händer saker ganska fort på det här området.
          </note>
          <note>
            Vi försöker från socialdemokratins sida att hålla ett högt tempo
            när det gäller brottsofferfrågor i allmänhet och våld mot kvinnor
            och barn i synnerhet.
          </note>
          <note>
            Sverige ska inta en ledande ställning i världen när det gäller
            de här frågorna. Inget annat duger. Förutom att vi då steg för
            steg kan komma till rätta med de här brotten i Sverige innebär
            det också att Sverige i så fall kan tala med en klar och stark
            stämma i internationella sammanhang. Vi har i helgen sett det
            på FN-
          </note>
          <note>
            konferensen i New York, som följde upp Kvinnokonferensen i Beijing.
            Där drev Sverige framgångsrikt frågan om att uppmärksamma våldet
            mot kvinnor världen över. Ett land som arbetar seriöst med detta
            blir också respekterat i omvärlden, och det har vi kunnat se.
          </note>
          <note>
            Herr talman! Det här betänkandet är stort. Det behandlar nästan
            50 motioner och över 100 yrkanden.
          </note>
          <note>
            Det säger sig självt att jag inte hinner ta upp alla de yrkandena.
            Det får bli lite schematiskt med nedslag på vissa ställen.
          </note>
          <note>
            Man kan säga att betänkandet sönderfaller i två delar. Det är
            dels åtgärder för att förbättra brottsoffers situation i allmänhet,
            dels åtgärder för att förbättra bekämpningen av specifikt våld
            mot kvinnor och då i synnerhet det våld som utövas av en närstående
            eller tidigare närstående man.
          </note>
          <note>
            Låt mig börja med brottsofferfrågorna. Här kan man konstatera
            att i botten ligger en utredning från
          </note>
          <note>
            1998 som har lämnat förslag om hur man ska förbättra brottsoffers
            situation på en rad områden. Det rör t.ex. besöksförbudslagstiftning,
            stödpersoner i rättegång och utbildning för personal inom rättsväsendet.
          </note>
          <note>
            Utredningen har remissbehandlats, och regeringen kommer att lämna
            en proposition om brottsofferfrågor till hösten.
          </note>
          <note>
            Jag har full förståelse för de motioner som i olika ordalag vill
            genomföra Brottsofferutredningens förslag, helst nu genast. Men
            med tanke på att en proposition är så nära förestående kan det
            inte bli fråga om någonting annat än avslag på dessa yrkanden,
            eftersom det vore dumt av riksdagen att föregripa beredningen
            av propositionen.
          </note>
          <note>
            Jag måste tillägga att åtminstone ett av förslagen från Brottsofferutredningen
            redan är delvis genomfört. Det gällde användningen av videoteknik
            i rättegångar där vittnen eller målsägande är utsatta för hot.
          </note>
          <note>
            Förra året vid den här tiden antog riksdagen en proposition om
            försöksverksamhet med sådan videoteknik, och försöken pågår under
            det här året. Lagstiftningen gäller ju under detta år. Där är
            alltså en del av detta redan genomfört.
          </note>
          <note>
            Jag vill också peka på att det händer mycket annat i rättsväsendet
            när det gäller att uppmärksamma brottsoffers situation och behov
            av stöd. Rikspolisstyrelsen har, som nämnts tidigare i debatten,
            tagit ett eget initiativ i form av en brottsofferhandbok, som
            för övrigt kommer att presenteras i remissupplaga på ett stort
            seminarium om brottsofferfrågor på Polishögskolan i morgon, onsdag.
            Denna handbok ska fungera som en teoretisk och praktisk handledning
            för polisen och visa hur man från polisens sida kan förbättra
            brottsofferstödet rent konkret.
          </note>
          <note>
            Detta om brottsofferfrågor i allmänhet. Jag går så över till
            frågorna om våld mot kvinnor. Här vill jag först säga att det
            är få frågor inom kriminalpolitiken som för närvarande prioriteras
            så högt som just detta område. Här ska vi minnas att frågan om
            våld mot kvinnor i hemmet på många sätt är en ny offentlig fråga.
            Länge var det här något som man inte talade om. Det betraktades
            nästan som en privatsak. Så är det fortfarande på många håll i
            världen - det visade sig inte minst vid konferensen i New York.
          </note>
          <note>
            Det har funnits ett tabu kring detta där föreställningen om den
            heliga familjen, inom vars hank och stör samhället inte ska bry
            sig om vad som händer, länge förhindrade att ibland oerhörda övergrepp
            blev kända och fall för rättsväsendet. Lagstiftningen var länge
            anpassad till denna syn. Glöm inte att våldtäkt inom äktenskapet
            inte blev förbjudet förrän 1965!
          </note>
          <note>
            Här visar sig också vikten av att ha en helhetssyn på kriminalpolitiken
            och att kunna skilja på situationer. Vi har i de här debatterna
            sagt mycket gott om familjens viktiga roll i brottsförebyggande
            arbete, och det är sant. Men det är också sant att i fallen med
            våld i hemmet är familjen inte en del av lösningen utan en del
            av problemet. Då krävs att samhället har en aktiv roll i uppmärksammandet
            och bekämpandet av också detta våld.
          </note>
          <note>
            En siffra som nämnts tidigare i debatten är att det anmäls ca
            20 000 fall av misshandel eller grov misshandel mot kvinnor per
            år. Nästan 80 % av dem har begåtts av en bekant till kvinnan.
            20 kvinnor per år misshandlas till döds av sina män.
          </note>
          <note>
            Det är skrämmande siffror. Men vi vet att det också finns ett
            stort mörkertal. Antalet anmälningar har dessutom ökat kraftigt
            de senaste åren. Det kan spegla en ökning av den faktiska brottsligheten,
            men troligare är kanske att merparten av ökningen är ett resultat
            av att anmälningsbenägenheten har ökat.
          </note>
          <note>
            Då kan man ställa frågan varför den har gjort det.
          </note>
          <note>
            Ja, kanske framför allt därför att vi från samhällets sida har
            bestämt oss för att ta den här brottsligheten på allvar. Vi har
            väckt en debatt och dragit fram frågan i ljuset. Vi har varit
            klara och tydliga i att ingen ska behöva tåla våld i hemmet och
            att rättsväsendet alltid ska stå på den utsattas sida.
          </note>
          <note>
            Kvinnofridspropositionen från 1997 innebar förstås på sitt sätt
            ett startskott för samhällets insatser när det gäller våld mot
            kvinnor. Vi fick en ny lagstiftning, vi fick förebyggande insatser
            och vi fick åtgärder för att förbättra bemötandet av utsatta kvinnor.
          </note>
          <note>
            Brottsförebyggande rådet offentliggjorde i förra veckan, vilket
            några har tagit upp tidigare i kväll, en utvärdering av de första
            ett och ett halvt åren med den nya lagen.
          </note>
          <note>
            När man talar om den ska man hålla i minnet att utvärderingen
            avser tiden innan riksdagen gjorde ett förtydligande av hur man
            ville att lagen skulle tolkas.
          </note>
          <note>
            Det fick man göra efter att Högsta domstolen i mars förra året
            gjort tolkningen att mannen tidigare måste ha dömts för misshandelsbrott
            mot kvinnan för att man skulle kunna döma för grov kvinnofridskränkning.
            Och just därför antog riksdagen i höstas en justering av lagtexten,
            så att det inte längre skulle behövas några sådana domar i bagaget
            så att säga för att en man skulle kunna dömas för grov kvinnofridskränking.
          </note>
          <note>
            Det är viktigt att ha detta i åtanke, eftersom en av effekterna
            av HD-domen blev att antalet åtal efter mars 1999 sjönk dramatiskt.
            Efter denna förändring som vi nu har gjort från i år kan vi förmodligen
            se att den trenden vänder igen.
          </note>
          <note>
            Ett av syftena med den nya lagstiftningen var att straffen skulle
            skärpas när det gällde kvinnomisshandel. Och så verkar det faktiskt
            också ha blivit om man läser utvärderingen, även om man självklart
            inte kan dra några säkra slutsatser efter så kort tid och så pass
            få mål som det handlar om och framför allt inte efter osäkerheten
            med anledning av HD-domen. Men om man jämför de fall där mannen
            dömts för grov kvinnorfridskränkning med tidigare domar där en
            man dömts för misshandel av en närstående kvinna så kan man konstatera
            att domstolarna förefaller att döma hårdare med den nya lagstiftningen.
            För misshandelsbrott dömdes männen i genomsnitt till drygt 7 månaders
            fängelse. Efter införandet av kvinnofridsbrottet har den genomsnittliga
            strafftiden varit betydligt längre - 12-14 månaders fängelse.
          </note>
          <note>
            Detta är ju bra, eftersom det var ett av huvudsyftena. Men vi
            är från vår sida inte så enkelspåriga att vi tror att hårdare
            straff löser alla problem. I det här fallet har det nog varit
            rätt som en signal om hur viktigt samhället anser det vara att
            vi kommer till rätta med denna typ av våld, men också som en signal
            till kvinnorna om att rättsväsendet inte tar lätt på dessa brott.
          </note>
          <note>
            Annars har jag den generella åsikten att risk för upptäckt och
            dom har en mycket mer allmänpreventiv effekt än hårdare straff.
            Också när det gäller detta med risken för upptäckt och rannsakan
            så finns det mycket att göra när det gäller våld mot kvinnor -
            att polis och åklagare ser allvarligt på dessa brott, behandlar
            kvinnan med respekt och professionalitet och, inte minst, genomför
            en bra förundersökning så att fallen verkligen kan tas till domstol.
            Det gäller inte minst de fall där kvinnan senare vill ta tillbaka
            sin anmälan. Det är inte alls ovanligt.
          </note>
          <note>
            I detta sammanhang händer det också många bra saker. Jag vill
            bara peka på en sak. Justitieutskottets s-grupp var på besök hos
            Blekingepolisen för en månad sedan. Där visade man bl.a. hur man
            använder sig av videoförhör i utredningen för att få fram ett
            bra underlag som personen i fråga sedan inte ska kunna backa ifrån.
            Denna tidiga dokumentation är viktig, inte minst i det fallet
            där kvinnan senare vill ta tillbaka sitt vittnesmål, kanske beroende
            på att hon har hotats.
          </note>
          <note>
            Vi fick också en checklista när det gäller våld mot kvinnor som
            alla poliser i Blekinge har utrustats med.
          </note>
          <note>
            Det är ett litet kort med korta meddelanden om vad man som polis
            ska tänka på när man kommer till en brottsplats, en lägenhet eller
            ett hus där det förekommer misshandel. Det handlar om allt från
            hur man ska beskriva målsägandens skador och hur brottsplatsen
            ser ut till att man ska informera kvinnan om att hon kan få tillfällig
            bostad hos kvinnojouren, att hon kan få hjälp av de sociala myndigheterna
            och vilka möjligheter som finns att ansöka om besöksförbud.
          </note>
          <note>
            Herr talman! Detta är ett av resultaten av det myndighetsgemensamma
            uppdrag som gavs i samband med Kvinnofridspropositionen. Då gav
            regeringen ett antal myndigheter i uppdrag att öka ansträngningarna
            för att förebygga våldsbrott mot kvinnor, att utarbeta åtgärdsprogram,
            att samverka myndigheterna emellan och med berörda frivilligorganisationer.
          </note>
          <note>
            Det är viktigt att säga detta och att kunna visa konkret hur
            positionerna undan för undan flyttas fram. Vissa av oss kan tycka
            att det går för långsamt och att vi vill mer, vilket inte minst
            den här motionsskörden är ett tecken på. Men det får aldrig råda
            någon tvekan om vart vi vill och att vi faktiskt också är på rätt
            väg.
          </note>
          <note>
            Men detta räcker förstås inte, och jag ska avsluta med tre exempel
            på vad som nu är på gång och som ligger framför oss.
          </note>
          <note>
            För det första handlar många av motionerna om problemen med överträdelse
            av besöksförbud, om hur män som har belagts med besöksförbud bryter
            mot det och söker upp, hotar, trakasserar, slår och ibland rent
            av misshandlar kvinnan till döds. Det är oacceptabelt, och vi
            måste ha bestämmelser och former för att övervaka besöksförbudet
            som är effektiva. Det är också oacceptabelt att det ofta är kvinnans
            rörelsefrihet och integritet som inskränks i sådana här situationer.
            Det är hon som får flytta för att komma bort från mannen. Principen,
            och där håller jag med dem som har talat om detta tidigare, måste
            vara den motsatta, att det är den hotande mannen som ska drabbas
            av obehag och inskränkningar i rörelsefriheten.
          </note>
          <note>
            Med den utgångspunkten pågår därför två parallella utredningar.
            Den ena handlar om att undersöka möjligheterna att använda sig
            av elektronisk övervakning i dessa situationer, s.k. fotboja.
            Här har Brottsförebyggande rådet gjort en teknisk inventering
            och kommit fram till att det visst är möjligt att använda sig
            av denna teknik. Men det återstår en rättslig översyn.
          </note>
          <note>
            För att man ska kunna dra i gång en sådan försöksverksamhet måste
            vi först reda ut rättsläget. Man måste då fundera över det som
            står i regeringensformen 2 kap. 8 §. Det är en bestämmelse om
            att varje medborgare har rätt att förflytta sig inom riket. Om,
            jag säger om, vi ska ha en försökslagstiftning i fråga om detta,
            så måste vi först försäkra oss om att vi inte bryter mot regeringsformen.
            Det är den rättsliga översynen som nu pågår. Sedan får vi se hur
            vi kan gå vidare med det förslaget.
          </note>
          <note>
            Det andra handlar om en mer generell översyn av besöksförbudet.
            I fråga om detta gör regeringen en översyn med just den utgångspunkten
            att det är mannens, inte kvinnans, rörelsefrihet som ska inskränkas.
          </note>
          <note>
            Bl.a. tittar man på om man kan utvidga besöksförbudet till att
            gälla ett större område än i dag, om man ska skräpa straffskalorna
            och om man ska kunna avvisa en angripande man från hans och kvinnans
            gemensamma bostad. Beträffande det sista finns det för övrigt
            lagstiftning i andra länder som vi ska titta extra noga på.
          </note>
          <note>
            Regeringen räknar med att ha denna översyn färdig till hösten
            och att lägga fram ett förslag till riksdagen nästa år.
          </note>
          <note>
            För det andra vill jag peka på det som är på gång inom ramen
            för den sexualbrottsutredning som jag och några till i utskottet
            har förmånen att vara ledamöter i. I detta sammanhang kommer vi
            att kunna lägga fram förslag som väsentligt skärper synen på sexualbrotten
            och som stärker den sexuella integriteten.
          </note>
          <note>
            Frågan om s.k. sexklubbar, som tas upp i en av motionerna, berörs
            av den utredningen. Vi har inte några färdiga ställningstaganden
            än, men jag kan väl säga så mycket som att utredningen nog kommer
            att kunna lägga fram förslag som väsentligt försvårar sexklubbarnas
            rekryteringsmöjligheter och som kanske rent av kan leda till att
            de får läggas ned helt och hållet.
          </note>
          <note>
            En annan fråga i utredningen rör s.k. trafficking eller sexuell
            slavhandel. När det gäller detta har utredningen också i uppdrag
            att försöka mejsla fram en skärpning av lagstiftningen mot dem
            som profiterar på denna sexhandel. Det är viktigt att hålla i
            minnet att också det ligger framför oss.
          </note>
          <note>
            För det tredje kommer det en nyhet denna vecka.
          </note>
          <note>
            Då offentliggör regeringen bildandet av ett nationellt råd för
            kvinnofrid. Där ska man under jämställdhetsministerns ledning
            samla företrädare för myndigheter, frivilligorganisationer och
            folkrörelser. Rådet ska ha en rådgivande funktion och identifiera
            behovet av olika insatser och föreslå åtgärder som ett sätt att
            också fånga upp frivilligorganisationernas erfarenheter.
          </note>
          <note>
            Jag har ju hittills mest uppehålla mig vid lagstiftning och myndighetsåtgärder,
            vilket naturligtvis är viktigt. Det är också det som är våra verktyg
            i den här kammaren för att förbättra läget. Men vi får aldrig
            glömma att det runtom i landet också finns tusentals människor
            som brinner för dessa frågor och som ägnar stor kraft och mycket
            fritid åt att hjälpa människor som blivit utsatta för brott, är
            förföljda och trakasserade. Landets brottsofferjourer och kvinnojourer
            gör ett ovärderligt arbete för enskilda människor, och de förtjänar
            samhällets varmaste stöd.
          </note>
          <note>
            Avslutningsvis vill jag säga att det är allas vårt ansvar att
            bekämpa och förebygga brott. I fråga om detta har riksdagspolitiker
            och myndigheter en uppgift, och där har enskilda människor också
            stora uppgifter.
          </note>
          <note type="speaker">
            Anf. 210 GUNNEL WALLIN (c) replik:
          </note>
          <note>
            Herr talman! Jag skulle vilja ställa några frågor till Morgan
            Johansson. Jag och andra har ställt frågor om flera saker i debatten,
            och vissa svar har ju getts.
          </note>
          <note>
            Men är det rimligt att kvinnor ska stå i kö och vänta för att
            få skyddsutrustning när det finns hjälpmedel?
          </note>
          <note>
            Är det rimligt att bara en tredjedel av rättsintygen är användbara?
            Behövs det inte ytterligare åtgärder på det området?
          </note>
          <note>
            Morgan Johansson sade att frivilligorganisationerna förtjänar
            ett varmt stöd. Det instämmer jag verkligen i. Och det är inte
            bara det varma stödet som de behöver, utan de behöver också en
            morot, annars har vi inte kvar det engagemang som finns i dagens
            frivilligorganisationer.
          </note>
          <note type="speaker">
            Anf. 211 MORGAN JOHANSSON (s) replik:
          </note>
          <note>
            Herr talman! Naturligtvis är det inte rimligt att kvinnor ska
            stå i kö för att få trygghetspaketet. Vi har ungefär 400 trygghetspaket
            ute. Om de är för få för att räcka för enskilda situationer måste
            vi självklart se till att så många tillskapas att de räcker för
            att täcka behovet. Det är inget konstigt i det.
          </note>
          <note>
            För övrigt kan jag nämna att vi ser inte bara till kvantiteten
            utan till kvaliteten. Vi kommer t.ex. att förse trygghetspaketen
            med larmanordning och GPS-
          </note>
          <note>
            system så att man hela tiden vet var de finns. Det är viktigt
            också fortsättningsvis.
          </note>
          <note>
            Rättsintygen måste förbättras. Rättsmedicinalverket har där ett
            uppdrag, och en försöksverksamhet är i gång. Vi får väl se vad
            som kommer ut av det.
          </note>
          <note>
            När det gäller frivilligorganisationernas verksamhet tycker jag
            att det ändå är en poäng i att säga att det kommunala stödet ska
            ligga i botten. I grunden är det nämligen kommunernas ansvar.
          </note>
          <note>
            Jag vet inte om Gunnel Wallin är ute efter att få inrättat ett
            stort nytt statligt stöd för den här verksamheten landet över.
            Jag har i varje fall inte sett det i hennes budgetäskanden men
            det är möjligt att det finns med där.
          </note>
          <note type="speaker">
            Anf. 212 GUNNEL WALLIN (c) replik:
          </note>
          <note>
            Herr talman! Vad som finns i våra budgetäskanden får Morgan Johansson
            se till hösten. Då gör vi en närmare precisering.
          </note>
          <note>
            Man kan inte bara från statlig sida kräva insatser t.ex. för
            kvinnojourer och brottsofferjourer, som ju ägnas ett stort engagemang.
            Ofta handlar det då om äldre personer. För att få yngre att ta
            vid där måste man också ge något. Det gäller då kommunen, staten
            eller vad det nu är. Man kan inte bara ta emot utan man måste
            också ge.
          </note>
          <note>
            Sedan till detta med att det inte är rimligt att behöva stå i
            kö och att det ska finnas trygghetspaket. En sak är vad man säger
            i målsättningen och en annan sak är hur verkligheten är. Verkligheten
            är att kvinnor står i kö för att få ta del av de möjligheter som
            finns att skydda sig. Detta är, tycker jag, inte rimligt men jag
            är glad över att Morgan Johansson säger att de här kvinnorna ska
            få nämnda möjlighet. Jag hoppas att de resurser som anslagits
            till rättsväsendet räcker även till det här.
          </note>
          <note type="speaker">
            Anf. 213 ANITA SIDÉN (m):
          </note>
          <note>
            Herr talman! Under den gångna helgen publicerades en rapport
            som visar att av drygt 1 000 polisanmälningar för grov kvinnofridskränkning
            har, som tidigare sagts här, endast 10 % lett till åtal. För samma
            procentsats har åtalsrubriceringen ändrats, främst till misshandel.
            Kartläggningen har utförts av BRÅ.
          </note>
          <note>
            De män som dömts har begått förhållandevis grova brott. 70 %
            av dessa män hade tidigare dömts för misshandel, våldtäkt eller
            våld mot tjänsteman. Det grova våldet mot kvinnor har belyst de
            omänskliga förhållanden som alla dessa kvinnor tvingas leva under.
            Årligen har ca 25 kvinnor fått sätta livet till, och då endast
            i Sverige. Vi kan nog bara ana vilket liv de haft innan dödsfallet
            inträffade.
          </note>
          <note>
            Brottsoffer som vänt sig till brottsofferjourer eller kvinnojourer
            har känt sig mer kränkta genom att åklagarna inte ens väckt åtal
            trots att gärningsmannen varit känd. Målsättningen måste vara
            att inte en enda anmälan läggs åt sidan.
          </note>
          <note>
            Insatser till förmån för brottsoffer måste utgöra en central
            del av kriminalpolitiken. Antalet brottsoffer måste minska. Brottsoffer
            ska behandlas med respekt och värdighet under det rättsliga förfarandet,
            och skyddet av deras privatliv och deras säkerhet ska säkras.
            Laglydiga ska känna sig trygga - inte brottslingar. Vi måste rusta
            upp rättsväsendet.
          </note>
          <note>
            Jeppe Johnsson har tidigare här i dag utvecklat moderaternas
            ståndpunkter vad gäller betänkandet om brottsoffer.
          </note>
          <note>
            Herr talman! Vi moderater vill göra det möjligt för varje kvinna
            som misshandlas att få en stödperson. Stödpersonen kan t.ex. komma
            från polisen eller socialtjänsten och ska framför allt vara väl
            utbildad i frågor som rör våld mot kvinnor och därmed kunna hjälpa
            den utsatta kvinnan vid kontakter med myndigheter och förmedla
            hjälp. Stödpersonen ska fortlöpande kunna värdera och ompröva
            kvinnans behov av skydd men även ha till uppgift att fungera som
            moraliskt stöd.
          </note>
          <note>
            Den misshandlade kvinnan ska inte på egen hand behöva ta sig
            igenom en lång och svår rättsprocess utan att få rätt till tillräckligt
            stöd och skydd. Stödet och skyddet till brottsoffer och vittne
            måste därför öka. Den som utsatts för brott ska naturligtvis mötas
            av professionell personal hos berörda myndigheter.
          </note>
          <note>
            Det är också viktigt att någon av de myndigheter eller jourverksamheter
            som den misshandlade kvinnan först möter vid behov kan förse henne
            med denna kontaktperson. Vi moderater har lagt fram förslag om
            stödperson i motioner och nu även i reservation 7 där vi pekar
            på detta behov. Regeringen bör därför av riksdagen få i uppdrag
            att utreda förslaget om stödperson för brottsoffer.
          </note>
          <note>
            Herr talman! Vad vi moderater för fram i reservation 13 är att
            strängare kriterier måste tillämpas innan frigivning av våldsbrottslingar
            får ske. Här måste det mer noggrant än tidigare prövas om våldsbrottslingens
            prognos är så god att en återanpassning till samhället är möjlig.
            Det är rimligt att villkorlig frigivning inte ska ske om den dömde
            ej vill genomgå behandling eller om prognosen för den dömde inte
            är tillräckligt positiv. Vi moderater föreslår därför att bestämmelserna
            i brottsbalken på detta område ska ses över.
          </note>
          <note>
            Herr talman! I ett av våra särskilda yttranden visar vi på vikten
            av att brottsoffer får ersättning för de skador som de tillfogats.
            Den ersättning som tilldömts ett brottsoffret måste dessutom utbetalas
            inom rimlig tid.
          </note>
          <note>
            Det är svårt för den drabbade att tro på att rättssystemet fungerar
            när utbetalning kan dröja i flera år.
          </note>
          <note>
            Handläggningstiden måste bli kortare.
          </note>
          <note>
            Den långa vägen fram till utbetalning av brottsskadeersättning
            innebär en plågsam påminnelse om hemska upplevelser. Om dessutom
            skadeståndet över huvud taget inte utbetalas kränks i ännu högre
            grad en redan illa behandlad människa. Staten måste på alla sätt
            visa att offren för brott ska ha hög prioritet. Offrets perspektiv
            får aldrig glömmas bort!
          </note>
          <note>
            Herr talman! Anslagen till rättsväsendet har inte medgivit att
            nödvändiga utbildningssatsningar kunnat sättas i verket. Det är
            därför positivt att fortbildning och utbildning rörande våld mot
            kvinnor och andra brottsoffer nu genomförs. Kostnaden för nämnda
            områden, liksom kostnaden för den utbildning som krävs för ett
            bättre bemötande av brottsoffer, ligger inom respektive myndighet.
            Helt klart är att även handläggningen måste gå snabbare. Vårt
            budgetalternativ skulle ge bättre förutsättningar för att kunna
            vidta dessa åtgärder.
          </note>
          <note>
            Vittnen till brott ska kunna känna sig trygga och våga anmäla
            de brott som de bevittnat. Detta är av avgörande betydelse för
            en rättsstat.
          </note>
          <note>
            Att Rikspolisstyrelsen får i uppdrag att utarbeta ett handlingsprogram
            för skydd av vittnen är i högsta grad nödvändigt och ett steg
            i rätt riktning men då måste detta sättas i verket, liksom alla
            andra åtgärder som kan stödja dem som drabbas av brott.
          </note>
          <note>
            Herr talman! Jag ställer mig bakom moderaternas reservationer
            och särskilda yttranden men för tids vinnande nöjer jag mig med
            att ansluta mig till Jeppe
          </note>
          <note>
            Johnssons yrkande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 juni.)
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1999/2000:135 En förnyad lärarutbildning
          </note>
          <note>
            1999/2000:Ub31 av Ewa Larsson (mp)
          </note>
          <note>
            1999/2000:Ub32 av Sinikka Bohlin (s)
          </note>
          <note>
            1999/2000:Ub33 av Yvonne Andersson m.fl. (kd)
          </note>
          <note>
            1999/2000:Ub34 av Beatrice Ask m.fl. (m)
          </note>
          <note>
            1999/2000:Ub35 av Ulf Nilsson m.fl. (fp)
          </note>
          <note>
            1999/2000:Ub36 av Laila Bäck m.fl. (s)
          </note>
          <note>
            1999/2000:Ub37 av Sofia Jonsson m.fl. (c)
          </note>
          <note>
            Utrikesutskottets betänkande
          </note>
          <note>
            1999/2000:UU14 Överenskommelse om en liberalisering av handeln
            med tjänster m.m. mellan Europeiska gemenskapen och dess medlemsstater
            och
          </note>
          <note>
            Mexicos förenta stater
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 juni
          </note>
          <note>
            1999/2000:1105 av Tullia von Sydow (s) till statsrådet Britta
            Lejon
          </note>
          <note>
            Om arbetslinjen och staten som arbetsgivare
          </note>
          <note>
            1999/2000:1106 av Fanny Rizell (kd) till socialminister Lars
            Engqvist
          </note>
          <note>
            Ökad rökning bland ungdomar
          </note>
          <note>
            1999/2000:1107 av Kenneth Johansson (c) till socialminister Lars
            Engqvist
          </note>
          <note>
            Läkemedelsverkets auktoritet
          </note>
          <note>
            1999/2000:1108 av Rosita Runegrund (kd) till utbildningsminister
            Thomas Östros
          </note>
          <note>
            Vårdbidrag och studiemedel
          </note>
          <note>
            1999/2000:1109 av Per-Olof Svensson (s) till näringsminister
            Björn Rosengren
          </note>
          <note>
            Nedsättning av arbetsgivaravgiften för tjänsteföretag i stödområdet
          </note>
          <note>
            1999/2000:1110 av Inga Berggren (m) till näringsminister Björn
            Rosengren
          </note>
          <note>
            Tågtrafik Malmö - Berlin
          </note>
          <note>
            1999/2000:1111 av Bertil Persson (m) till näringsminister Björn
            Rosengren
          </note>
          <note>
            Europakorridorprojektet
          </note>
          <note>
            1999/2000:1112 av Bertil Persson (m) till justitieminister Laila
            Freivalds
          </note>
          <note>
            Ungdomsrånen i Malmö
          </note>
          <note>
            1999/2000:1113 av Maud Ekendahl (m) till justitieminister Laila
            Freivalds
          </note>
          <note>
            Polisutbildningen
          </note>
          <note>
            1999/2000:1114 av Inger Segelström (s) till miljöminister Kjell
            Larsson
          </note>
          <note>
            Inköp av trafiksäkra och miljöanpassade motorcyklar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 september.
          </note>
          <note>
            19 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 13 juni
          </note>
          <note>
            1999/2000:1062 av Ulla-Britt Hagström (kd) till statsrådet Mona
            Sahlin
          </note>
          <note>
            Klarläggning av Estoniaolyckan
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 19 september.
          </note>
          <note>
            20 § Kammaren åtskildes kl. 22.59.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 9 § anf. 44 (delvis), av andre vice talmannen därefter
            till ajourneringen kl. 14.55, av tredje vice talmannen därefter
            till ajourneringen kl. 16.31, av talmannen därefter t.o.m. 14
            § anf. 164 (delvis), av andre vice talmannen därefter t.o.m. 16
            § anf. 202
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
