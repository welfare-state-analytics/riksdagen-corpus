<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--128</head>
          <docDate when="2000-06-15 00:00:00">2000-06-15 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 BO LUNDGREN (m):
          </note>
          <note>
            Herr talman! "Den blomstertid nu kommer med lust och fägring
            stor."
          </note>
          <note>
            Kolmodins vackra psalm har de senaste veckorna sjungits av tusentals
            elever runtom i Sverige. Den skulle kanske kunna passa också nu
            när riksdagen avslutar sitt arbete inför sommaren. Det går bättre
            för
          </note>
          <note>
            Sverige. Efter ett decennium av budgetsanering och återhämtning
            efter 1980-talets spekulationsekonomi har den privata konsumtionen
            tagit fart. Och med avregleringen av telemarknaden i början av
            1990-talet som bas växer den nya ekonomin.
          </note>
          <note>
            Vi ska naturligtvis glädjas åt den starka konjunkturen och den
            höga tillväxten. Men det innebär inte att vi kan slå oss till
            ro. Det är nu vi måste se till att nedgången i nästa lågkonjunktur
            inte blir djup och att den långsiktiga tillväxten kan stärkas.
          </note>
          <note>
            Vi får heller inte blunda för det som brister. För många av de
            barn som förra veckan sjöng om sin glädje inför sommarlovet kan
            blomstertiden bli kort.
          </note>
          <note>
            Vi vet att nästan var fjärde elev lämnar grundskolan med underkänt
            i ett eller flera ämnen. Och gårdagens rubriker om Skolverkets
            rapport om gymnasieskolan talar sitt tydliga språk: "Gymnasiereformen
            misslyckad." - "Misslyckad reform drabbar eleverna."
          </note>
          <note>
            Det senaste året har signal efter signal kommit om kris i grundskolan
            och kris i gymnasiet. Särskilt hårt drabbas de elever som har
            de sämsta förutsättningarna. Den politiska klåfingrigheten dämpar
            kunskapstörst och nyfikenhet. Den föder skoltrötthet, tristess
            och vantrivsel.
          </note>
          <note>
            Samtidigt vet vi att kunskap är framtidens viktigaste tillgång.
            Den regering som förvägrar barn och ungdomar tillräckligt goda
            kunskaper förmenar dem också rätten att förverkliga sina livsdrömmar.
          </note>
          <note>
            Men alla förslag som skulle kunna leda till en förbättring har
            här i riksdagen avslagits av Socialdemokraterna, Vänsterpartiet
            och Miljöpartiet. Tvärtemot vad som krävs har regeringen lagt
            förslag som urholkar kvaliteten på lärarutbildningen. Och skolministerns
            främsta ambition verkar vara att stoppa friskolor och betyg.
          </note>
          <note>
            Det är lätt, herr talman, att förstå den frustration och hopplöshet
            som många föräldrar känner när skolan inte fungerar, samtidigt
            som vi betalar världens högsta skatter.
          </note>
          <note>
            Regeringens misslyckande med skolan är också högskattestatens
            misslyckande. Trots att låg- och medelinkomsttagare betalar uppemot
            två tredjedelar av sin inkomst i skatt, klarar inte staten sina
            grundläggande uppgifter. Om höga skatter vore lösningen skulle
            vi inte ha några problem, eftersom vi redan har världens högsta
            skatter. Då skulle Sveriges skola vara världens bästa. Men så
            är det inte.
          </note>
          <note>
            Våra barn behöver en skola som tar till vara kunskapstörst, uppmuntrar
            nyfikenhet och präglas av arbetsro och respekt, en skola med kunniga
            och engagerade lärare som stimulerar eleverna, en skola som ger
            skriftlig information och betyg från första årskursen, en skola
            som tar hänsyn till varje elevs förutsättningar och där föräldrar
            och elever har rätt att välja.
          </note>
          <note>
            Våra barn behöver en ny regering och en ny skolminister.
          </note>
          <note>
            Herr talman! Det är inte nog med att medborgarna i Sverige betalar
            världens högsta skatter utan att få valuta för sina skattepengar.
            För många med låga och medelstora inkomster, särskilt barnfamiljer,
            är marginalerna små eller obefintliga och bidragsberoendet stort.
            Man räcker inte till. Kontrollen över den egna ekonomin - makten
            över vardagen - går förlorad.
          </note>
          <note>
            Denna berättigade känsla som många har försöker en del politiker
            utnyttja för att öka den politiska makten ytterligare. De kräver
            lagstiftning om kortare arbetstid för alla, oavsett om man vill
            eller inte. Men de talar inte om att lönen blir mycket lägre eller
            skatten mycket högre.
          </note>
          <note>
            Visst ska det vara möjligt att minska tempot och känna att man
            räcker till. Men låt var och en få bestämma själv. Sänk inkomstskatten
            rejält för alla. Då har den som vill råd att minska sin arbetstid.
            Samtidigt skulle det löna sig bättre att arbeta lika mycket eller
            mer för den som det vill. De allra flesta kommer sannolikt att
            välja både kortare och längre arbetstid vid olika tidpunkter i
            livet.
          </note>
          <note>
            Verklig solidaritet uppnås inte genom rekordhöga skatter och
            politisk styrning från vaggan till graven, utan genom att bygga
            ett samhälle där den enskilde, familjen eller den frivilliga gemenskapen
            - inte politiken - är utgångspunkten.
          </note>
          <note>
            Det ska finnas ett oavvisligt gemensamt ansvar när den egna förmågan
            inte räcker till. Men det är inget argument för att utöva förmynderi
            över en hel nation. Det är hög tid att myndigförklara svenska
            folket.
          </note>
          <note>
            Herr talman! Utanför Rosenbad är de allra flesta överens om att
            den ovanligt starka högkonjunkturen ger oss unika möjligheter
            att komma till rätta med
          </note>
          <note>
            Sveriges stora strukturproblem. Det gäller överbeskattning av
            kunskap och företagande och stelheter och obalans på arbetsmarknaden.
            Men ingenting händer - tvärtom. I takt med att konjunkturen blivit
            starkare har viljan till förnyelse blivit mindre. Skattesamtalen
            ställs in, och LO bestämmer.
          </note>
          <note>
            Regeringen skulle kunna bli historisk genom att göra upp med
            högskattestaten och återvända till de frihetliga socialdemokratiska
            ideal som fanns i början av 1900-talet. Men Göran Persson och
            Bosse Ringholm är inte intresserade. Tvärtom ska fastighetsskatten
            höjas med drygt 7 miljarder kronor nästa år.
          </note>
          <note>
            En av anledningarna till regeringens handlingsförlamning är det
            nära samarbetet med Vänsterpartiet och Miljöpartiet. Trots att
            det är möjligt att samla en bred majoritet i riksdagen för viktiga
            och nödvändiga reformer, grundar regeringen hellre sin politik
            på två extrema partier.
          </note>
          <note>
            Makten är viktigare än medborgarnas väl. Och ännu värre: Makten
            är viktigare än anständigheten.
          </note>
          <note>
            Göran Persson har begått ett historiskt misstag, som Per Albin
            Hansson, Tage Erlander eller Olof
          </note>
          <note>
            Palme aldrig skulle ha drömt om att göra. Han är den förste socialdemokratiske
            partiledaren sedan partiet delades i en reformistisk och en revolutionär
            gren som inlett ett aktivt samarbete med ett parti vars program
            har ett tydligt kommunistiskt innehåll; ett parti som vill avskaffa
            kapitalismen; ett parti som ställer klass mot klass, grupp mot
            grupp och människor mot människor.
          </note>
          <note>
            Före Vänsterpartiets kongress önskade Göran
          </note>
          <note>
            Persson samarbetspartnern Gudrun Schyman lycka till i hennes
            "kampanj mot kommunisterna". Nu vet vi resultatet. Vänsterpartiets
            högsta beslutande organ gav Gudrun Schyman bakläxa när hon försökte
            mönstra ut kommunismen ur partiet. Men Göran
          </note>
          <note>
            Persson avstod från det som borde vara självklart.
          </note>
          <note>
            Anser Göran Persson att det är rimligt att samarbeta med ett
            parti vars högsta beslutande organ hyllar en kommunistisk ordning
            som alltid innebär förödande förmynderi och vars yttersta konsekvens
            är blodigt förtryck? Hans svar borde vara ett klart och kraftfullt
            nej. Men det är det inte, i alla fall inte hittills.
          </note>
          <note>
            Vad tycker den socialdemokratiska riksdagsgruppen? Jag vet att
            många av er anser att samarbetet har nått vägs ände, att det är
            under den demokratiska värdigheten att inte reagera när ett parti
            som samarbetar med en socialdemokratisk regering håller fast vid
            en förlegad och farlig ideologi. Ta ert ansvar! Låt inte statsministerns
            politiska prestige stå i vägen för att göra det enda rätta! Tala
            om för Göran Persson att det är dags att bryta med Vänsterpartiet!
          </note>
          <note>
            Det allra bästa vore förstås om statsministern direkt utnyttjar
            sin möjlighet till replik och ger besked om att regeringen inte
            tänker fortsätta att samarbeta med ett parti som står för idéer
            som de flesta trodde dog och begravdes när Berlinmuren föll. Eller
            ska samarbetet i detta döda idéers sällskap fortsätta?
          </note>
          <note>
            Herr talman! Sverige ska vara ett land där alla kan växa och
            ingen lämnas utanför, ett land som präglas av frihet, öppenhet
            och tolerans, ett land där människors skaparkraft och företagsamhet
            stimuleras, ett land där var och en har makt över sin vardag och
            där alla kan välja skola, barnomsorg och sjukvård.
          </note>
          <note>
            Då behövs ett nytt politiskt ledarskap som förmår ta till vara
            den nya tidens möjligheter, ett ledarskap som bygger på insikten
            om att de stora kollektivens tid är förbi och att framtiden bygger
            på enskilda människors frihet och oberoende.
          </note>
          <note>
            (Applåder)
          </note>
          <note>
            Anf. 2 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Bo Lundgren höll ett starkt ideologiskt anförande.
            Det sätter jag värde på. Jag ska komma tillbaka till en del av
            det som han tog upp senare i mitt anförande. Men låt mig reagera
            på en sak direkt.
          </note>
          <note>
            Det gäller detta att svenska folket skulle vara satt under förmynderi
            bara därför att vi har bestämt oss för att lösa vissa grundläggande
            samhällsfunktioner gemensamt, så att alla har tillgång till dem,
            inte bara de som har det gott ställt utan alla, oavsett i vilket
            hem de är födda. Det gör ju att vi har höga skatter och en välfärd
            som fortfarande har revor efter krisåren men som fungerar allt
            bättre. Där går den ideologiska skiljelinjen i svensk politik.
          </note>
          <note>
            Som Bo Lundgren har uttryckt sig har högerledare före honom uttryckt
            sig genom åren. Det är ingenting nytt. De har haft fel, enligt
            vår uppfattning. Och vi har byggt vidare på ett Sverige som har
            omfattat alla.
          </note>
          <note>
            Det går ju inte så tokigt för vårt land just nu. Det är internationellt
            uppmärksammat. Arbetslösheten är nu under de fyra procenten för
            kvinnor - det var det ingen som trodde för några år sedan. Vi
            är i spetsen i världen när det gäller IT-sektorn, den nya teknologi
            som växer till. Vi hävdar oss väl när det gäller högskola och
            forskning. Vi har det mest barnvänliga samhället i världen. En
            lång rad internationella undersökningar visar att Sverige hävdar
            sig väl, och vi har en ekonomi som växer så att det knakar. När
            moderaterna styrde knakade det utan att det växte. Det kommer
            vi ihåg.
          </note>
          <note>
            Det här kallar Bo Lundgren för förmynderi. Här ligger en klyfta.
            Här ligger en enorm avgrund mellan oss när det gäller hur vi ser
            på samhällsutvecklingen.
          </note>
          <note>
            Bo Lundgren leder ju oppositionen och formulerar politiken för
            regeringsalternativet. Han har ett växande stöd - det ser vi -
            bland kristdemokrater och folkpartister. Jag beklagar det i och
            för sig. Men, Bo
          </note>
          <note>
            Lundgren, för att ytterligare utveckla synen kan jag ta upp en
            konkret tanke som ni har i er vårmotion: att man ska ta bort statsskatten.
            Det gör att en person som tjänar 800 000 kr får 128 000 kr i skattesänkning.
            Den som tjänar 128 000 kr får ingenting i skattesänkning. Är det
            lösningen på det s.k. förmynderiet? Vad det här handlar om är
            ju ingenting annat än den gamla klassiska högerpolitiken, som
            nu predikas av Bo Lundgren och som hans företrädare har predikat
            före honom. Här står den ideologiska striden i
          </note>
          <note>
            Sverige.
          </note>
          <note>
            Det är Bo Lundgren som tror att landet går i gång om man satsar
            på skattesänkningar för de bäst ställda.
          </note>
          <note>
            Och det är vi som tror att hela Sverige växer och utvecklas om
            man satsar på alla och satsar på ett samhälle som präglas av gemenskap.
            Det är två skilda ideologiska ansatser.
          </note>
          <note>
            Förklara, Bo Lundgren, varför en 800 000-
          </note>
          <note>
            kronorsperson blir mer kreativ av 128 000 kr i skattesänkning
            medan en 128 000-kronorsinkomsttagare däremot inte ska ha någonting
            och ändå förväntas prestera mer! Förklara det! Jag tror att det
            är många som är ganska nyfikna.
          </note>
          <note>
            (Applåder)
          </note>
          <note type="speaker">
            Anf. 3 BO LUNDGREN (m) replik:
          </note>
          <note>
            Herr talman! Man kan inte bryta ut en del av ett partis politik
            och sedan räkna och diskutera. Grunden, huvudinriktningen, i vår
            skattepolitik är en sänkt skatt för låg- och medelinkomsttagare,
            höjda grundavdrag och en kompensation för egenavgifterna.
          </note>
          <note>
            Man kan alltid bryta ut enskildheter. Låt mig göra det, Göran
            Persson!
          </note>
          <note>
            Ni tog bort förmögenhetsskatten för Stefan Persson och höjde
            den för pensionärer vars lån på husen är nedamorterade - och taxeringsvärdena
            stiger. Det rör sig sannolikt om miljoner kronor i skattevinster.
          </note>
          <note>
            Varför gjorde ni det här?
          </note>
          <note>
            Sedan ska jag gå över till det väsentliga. Det finns en stor
            ideologisk skillnad mellan socialdemokratin och dess samarbetspartier
            och oss moderater och sannolikt andra borgerliga partier. Det
            kom fram rätt klart när Göran Persson resonerade om att det går
            bra för Sverige. Hans perspektiv är ju överhetens. Hans perspektiv
            finns ju på Rosenbad, på våningen längst upp där han tittar ut
            över människorna. Mitt perspektiv finns hos de enskilda människorna,
            och det går inte bra för alla som verkar och bor i Sverige. Många
            har en känsla av att inte räcka till, och det finns barn vars
            kunskaper är för dåliga. Mitt viktigaste uppdrag är att förbättra
            den situationen.
          </note>
          <note>
            Det är inte förmynderi att gemensamt finansiera en bra skola
            för alla eller en bra sjukvård för alla.
          </note>
          <note>
            Förmynderi är det när Göran Persson väljer att använda pengarna,
            så att människor inte får rätten att välja, i varje fall inte
            de som har sämst förutsättningar. De som alltid får välja i Göran
            Perssons samhälle är ju Stefan Persson och många med stora tillgångar
            och höga inkomster. De kan alltid betala de höga skatterna, fast
            Göran Persson sänker en del för dem.
          </note>
          <note>
            De kan alltid betala dem och sedan ha tillräckligt mycket kvar
            för att välja vad de vill och gå förbi i köer, men vanliga människor
            har inte den rätten. Det är den rätten som vi vill ge vanliga
            människor.
          </note>
          <note>
            Förmynderi är inte att vara solidarisk och att göra det gemensamt
            som måste göras gemensamt. Förmynderi är att se ovanifrån, att
            inte låta vanliga människor bestämma.
          </note>
          <note>
            Göran Persson är skyldig svenska folket ett svar på frågan om
            vänstersamarbetet.
          </note>
          <note>
            (Applåder)
          </note>
          <note>
            Anf. 4 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag delar Bo Lundgrens uppfattning att det inte
            går bra för alla i Sverige, men man löser inte integrationsproblemen
            i Rosengård genom att sänka skatten för dem som tjänar 1 miljon
            kronor.
          </note>
          <note>
            Vad får de andra av Bo Lundgrens statsskattesänkningar? Inte
            löser man de långtidsarbetslösas problem genom att man sänker
            skatten för dem som tjänar 1
          </note>
          <note>
            miljon kronor. Inte löser man de regionalpolitiska bekymren genom
            att sänka skatten för dem som tjänar
          </note>
          <note>
            1 miljon kronor.
          </note>
          <note>
            Bo Lundgren säger att de andra får andra saker i stället. Ja,
            det får de. De får sämre sjukförsäkring också; det glömde jag
            att säga. De får en karensdag till i sjukförsäkringen och lägre
            ersättningsnivåer. De ska betala mer för sin a-kassa. Dessa sämst
            ställda människor i Bo Lundgrens och borgerlighetens värld betalar
            för sina skattesänkningar och inte bara för sina. De betalar också
            för miljoninkomsttagarens skattesänkningar. Det är så politiken
            ser ut, och den beskrivs som en politik som befriar. Den befriar
            möjligen dem som redan har, men den befriar inte dem som faktiskt
            söker sin frihet och som kan söka sin frihet genom att samverka
            med andra, genom att tillsammans ta ansvar för landets utveckling
            och genom att tillsammans i gemenskap växa.
          </note>
          <note>
            Det är den här klyftan som finns mellan svensk höger och den
            socialdemokrati jag representerar. Den har alltid funnits och
            kommer alltid att finns där.
          </note>
          <note>
            För att tydliggöra detta, Bo Lundgren, för att gå vidare i den
            här debatten, utmanar jag härmed Bo
          </note>
          <note>
            Lundgren på en ordentlig debatt under höstupptakten, var som
            helst i Sverige. Formerna kan vi bestämma tillsammans. Men låt
            oss nu mejsla ut alternativen, när Sverige återigen är renoverat
            och i så gott skick att vi kan välja väg, i vilken riktning Sverige
            ska gå.
          </note>
          <note>
            Tar Bo Lundgren den utmaningen startar vi hösten på så sätt.
          </note>
          <note>
            (Applåder)
          </note>
          <note type="speaker">
            Anf. 5 BO LUNDGREN (m) replik:
          </note>
          <note>
            Herr talman! Jag gör inget hellre än tar en lång debatt med Göran
            Persson. Vårt problem är egentligen att statsråden och Göran Persson
            sällan vill ta en debatt. Senast i går ville Lars Engqvist inte
            diskutera sjukvården med Chris Heister, för att ta ett enda exempel.
            Ställer ni upp till debatt är det utmärkt bra. Då kanske vi t.o.m.
            kan bryta passiviteten - jag vet inte.
          </note>
          <note>
            När det sedan gäller samhällsmodellen är det faktiskt oomtvistat
            att Sverige tar ut världens högsta skatter av sina medborgare.
            Vi har världens högsta skatter - och vi har ändå problem i skolan,
            ändå problem i sjukvården, ändå problem med upprätthållandet av
            lag och ordning. Vi har världens högsta skatter men inte världens
            bästa välfärd, Göran Persson.
          </note>
          <note>
            Det vi vill skapa är ett samhälle med lägre skatter för alla,
            där vi som är politiskt ansvariga koncentrerar oss på att ge det
            som politiken måste ge - en finansiering av en bra skola. Rosengårdseleverna
            och de som bor och verkar i Rosengård hjälps inte direkt om skatten
            på kunskap tas bort. Men om skatten på kunskap tas bort och detta
            leder till att fler människor skaffar kunskaper, att människor
            med kunskaper stannar kvar i och kommer till Sverige, då vinner
            också medborgarna i Rosengård på det förslaget. Den trångsynthet
            som präglar Göran Perssons debatteknik i dag kan betalas just
            av dem som bor i Rosengård.
          </note>
          <note>
            Det akuta som måste göras för den som är utanför i dag är att
            skapa förutsättningar för utbildning och arbete. Och då ska vi
            inte ha särskilda skatter för utländska experter därför att regeringen
            vet att skatten är för hög. Då ska vi sänka skatten också för
            svenska experter.
          </note>
          <note>
            Vi ska också satsa hårt på skolan. Som jag sade:
          </note>
          <note>
            Vilka är det, Göran Persson, som mest förlorar på en dålig skola,
            på att en fjärdedel av barnen går ut grundskolan utan betyg? Det
            är de som har sämst förutsättningar. Att satsa på en bra skola,
            att inte nedgradera lärarutbildningen som ni gör med det förslag
            ni har lämnat till riksdagen - det är det som hjälper människor
            i Rosengård.
          </note>
          <note>
            De ideologiska skillnaderna är solklara. Ni står för världens
            högsta skatter, men ni klarar inte av att ge medborgarna valuta
            för skattepengarna. Vi ska se till att det människor och familjer
            kan göra lika bra eller bättre själva ska de klara, och det som
            de inte klarar utan måste lösas gemensamt ska ske gemensamt.
          </note>
          <note>
            Men Göran Persson: Fly inte den andra frågan om samarbetet med
            Vänsterpartiet, detta parti som inte tar avstånd, tvärtom, från
            kommunismen. Hur blir det med samarbetet med Vänsterpartiet? Ge
            besked här i dag!
          </note>
          <note>
            (Applåder)
          </note>
          <note type="speaker">
            Anf. 6 GUDRUN SCHYMAN (v) replik:
          </note>
          <note>
            Herr talman! Jag tycker att det är väldigt bra att
          </note>
          <note>
            Bo Lundgren tar upp en diskussion om skolan. Jag tror att vi
            är överens om att det är problem i skolan och att detta är oroande.
            Jag tror att vi är överens om att någonting måste göras. Men jag
            sätter ett stort frågetecken för det som Bo Lundgren säger är
            det viktigaste, nämligen att våra barn behöver en ny regering.
          </note>
          <note>
            Jag tror inte det. Jag tror att våra barn behöver en skola där
            de blir sedda, där de blir uppmärksammade, där de får växa i den
            takt som de kan utifrån just sina specifika förutsättningar. Det
            innebär en skola med många lärare, besjälade lärare. Det innebär
            en skola med många vuxna. Det innebär en skola med en elevvård
            värd namnet. Det innebär en skola med utrymme för många språk,
            för kultur, för idrott. Det innebär en skola som ska finnas i
            lokaler som är inspirerande.
          </note>
          <note>
            Det innebär en skola som är ett centrum i vårt samhälle.
          </note>
          <note>
            Jag tror inte, Bo Lundgren, att vi kommer dit med hjälp av sänkta
            skatter. Jag tror tvärtom att vi måste göra en väldigt bred satsning
            på skolan, att vi kanske måste göra som vi har gjort nu i vårbudgeten
            med sjukvården: avsätta extra pengar, göra en särskild riktad
            satsning till skolan. Jag skulle önska att vi kunde komma överens
            om det över partigränserna.
          </note>
          <note>
            Jag tror nämligen att vi är överens om att skolan är hjärtat
            i samhället, att utbildningen, bildningen och hur vi bemöter våra
            barn är det som också sätter prägel på framtiden. Men receptet
            är inte sänkta skatter.
          </note>
          <note>
            Receptet är ett ökat gemensamt ansvar, Bo Lundgren.
          </note>
          <note>
            (Applåder)
          </note>
          <note type="speaker">
            Anf. 7 BO LUNDGREN (m) replik:
          </note>
          <note>
            Herr talman! Sänkta skatter löser inte alla problem. Det som
            behövs i skolan är mångfald, valfrihet, rätt att välja och engagerade
            lärare. Kommer ni att säga nej till förslaget om urholkad kvalitet
            i lärarutbildningen? Kommer ni att acceptera friskolor, vilket
            ni inte gör nu? Ni vill ju ha en styrd, statlig skola. Det ligger
            i linje med den styrningspolitik som ni företräder.
          </note>
          <note>
            När det gäller skattesänkningar vill ju Gudrun
          </note>
          <note>
            Schyman och hennes parti korta arbetstiden med bibehållen lön.
            Det innebär skattehöjningar för alla, om vi går ned till 35 timmars
            arbetsvecka, på 20 000
          </note>
          <note>
            kr för varje svenskt hushåll. Ni vill ju höja skatten, inte sänka
            den.
          </note>
          <note type="speaker">
            Anf. 8 GUDRUN SCHYMAN (v) replik:
          </note>
          <note>
            Herr talman! Bo Lundgrens mantra om mångfald, valfrihet och skattesänkningar
            kan inte vara och är inte lösningen på allt. Jag tror inte att
            vi ska lägga det mantrat på våra barn när de går in i förskolan
            och i skolan. Det är inte så att vi ska fostra människor till
            goda konsumenter som i valfrihetens namn ska tråckla sig fram
            i samhället med en tjockare plånbok som enda medel för att komma
            framåt. Vi har väl ett gemensamt ansvar att se till att ha en
            skola och en förskola som är den bästa för alla barn, där alla
            barn, oavsett vilken tjocklek föräldrarna har på plånboken, ska
            få det bästa. Det är ett gemensamt ansvar, och det ska vi ta gemensamt
            och finansiera gemensamt. Det är inte valfriheten det handlar
            om, utan det är friheten att få växa som människa och individ.
            Det är det som skolan handlar om.
          </note>
          <note>
            Vad det gäller arbetstidsförkortningen ska jag återkomma till
            den. Men jag tycker att det är intressant att se att alltfler
            vill ha en kortare arbetstid. Det har just kommit en undersökning
            från Göteborgs universitet som säger att stödet för sextimmarsdagen
            också bland borgerliga väljare har ökat dramatiskt.
          </note>
          <note>
            Motståndaren är en moderat man. Det kan Bo Lundgren fundera över.
            Han är en god representant för denna motståndare. Jag ska inte
            nu ta upp tiden med att tala om hur detta kommer sig, men jag
            ska återkomma till det. Det kan dock vara någonting för Bo
          </note>
          <note>
            Lundgren att fundera på.
          </note>
          <note>
            (Applåder)
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Herr talman! Efter Vänsterpartiets kongress ska
          </note>
          <note>
            Gudrun Schyman inte tala särskilt mycket om frihet.
          </note>
          <note>
            Jag tycker att det ska finnas frihet för föräldrarna att välja
            skola för sina barn. Om Gudrun Schyman ska bestämma över skolan
            blir den som den är. Om föräldrarna får bestämma över skolan ställs
            krav på kvalitet. Då fungerar skolan, och då får barnen bättre
            kunskaper.
          </note>
          <note>
            (Applåder)
          </note>
          <note type="speaker">
            Anf. 10 LENNART DALÉUS (c):
          </note>
          <note>
            Herr talman! Ibland ges det gratistillfällen att ompröva lite
            stelbent och oöverlagt intagna ståndpunkter. I dag är en sådan
            dag. Den följer på det faktum att vi den 1 januari stängde Barsebäck
            1 - framför allt, kan man säga, som ett resultat av ett intensivt
            arbete i
          </note>
          <note>
            Centerpartiet kring de här frågorna under många år.
          </note>
          <note>
            Det här föregicks av en debatt. Många, framför allt moderaterna,
            hävdar att det inte finns några alternativ. Det finns ingen ekonomi
            att göra någonting annat än att driva kärnkraft. Varför ska Sverige
            gå före och stänga kärnkraftverk? De ska vara så särskilt säkra
            och vi är så särskilt kloka i Sverige, så det är klart att vi
            ska låta bli detta. Om några ska stänga ska det vara i länder
            österut där man är slarviga och osäkra på området.
          </note>
          <note>
            Sedan händer då att vi stänger kärnkraft. I stället för att elpriset
            som moderaterna tidigare har redovisat skulle gå upp har elpriset
            slagit i botten. Dessutom har det visat sig att människor i Sverige
            vill ha andra energikällor. Så sent som i morse, herr talman,
            framkom det i Ekot att det finns spännande forskningsprojekt om
            att utveckla biogasen som en viktig del i en kommande energiförsörjning.
          </note>
          <note>
            Herr talman! Nu har det inträffat att man i Tyskland i natt,
            i samförstånd mellan näringsliv och regering, det politiska systemet,
            har kommit fram till att man ska stänga alla tyska kärnkraftverk.
            De är 19
          </note>
          <note>
            stycken. De ska stängas efter en livstid - det är något vi har
            diskuterat mycket i Sverige - på 32 år. I något skede sade vi
            25. Andra, dvs. moderaterna, har talat om 40-60 års livslängd
            på reaktorer. Nu stänger man i Tyskland. Det extra intressanta
            är att näringslivet är nöjt med beslutet att allt ska vara borta
            till 2021.
          </note>
          <note>
            Näringslivet som har förhandlat med regeringen uppmanar alla
            partier, även oppositionen, att ställa sig bakom denna uppgörelse,
            detta gemensamma beslut.
          </note>
          <note>
            Man säger att skälet till beslutet är att landet behöver stabilitet
            i energiförsörjningen. Man behöver veta vad som ska hända på energiområdet.
            Man behöver veta hur man ska satsa. Det får man som en följd av
            beslutet.
          </note>
          <note>
            Herr talman! Då kommer jag till den enkla frågan till Bo Lundgren.
            Leder det som har hänt med alternativen, med kärnkraftens icke-utveckling,
            med elpriser, med Tyskland, den uppmaning som kommer från det
            tyska näringslivet, till någon form av fundering och omprövning
            hos Bo Lundgren om inriktningen och det hårdnackade arbete som
            moderaterna har gjort för att stötta och utveckla kärnkraften,
            t.ex. att ställa sig i spetsen för att bygga nytt i Sverige?
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Herr talman! Att i förtid avveckla reaktorerna i
          </note>
          <note>
            Barsebäck innebär, allt annat givet, att skattebetalarna får
            punga ut med tusenlappar som kunde ha använts bättre. Det innebär,
            allt annat givet, att vi får ökad förbränning av fossilbränslen.
            Det är fel!
          </note>
          <note type="speaker">
            Anf. 12 LENNART DALÉUS (c) replik:
          </note>
          <note>
            Herr talman! Det var ett kort svar, men det var inget kort svar
            på frågan om det lite vidare perspektivet.
          </note>
          <note>
            Det här är alldeles uppenbart en politisk fråga. Vi har diskuterat
            den förhållandevis länge i Sverige och i kammaren. Den kommer
            antagligen att vara en politisk fråga i framtiden också. Man får
            lätt intrycket att frågan har en tendens att återkomma.
          </note>
          <note>
            Energiförsörjningen hänger samman med en vital del av samhällsarbetet
            och samhällsutvecklingen. Det ligger mycket i det som det tyska
            näringslivet så tydligt pekar på. Det behövs stabilitet. Man accepterar
            politiska beslut, och man tänker inte motverka de politiska besluten
            i frågan. Man ger sig in i avvecklingen. Därför går det rätt snabbt
            fram i Tyskland jämfört med många andra länder.
          </note>
          <note>
            Kan det inte vara läge att avföra frågan från den svenska politiska
            käbblande debatten? Finns det inte incitament - som det heter
            på vårt fikonspråk? Vore det inte praktiskt inför den politiska
            debatt som vi sannolikt står inför valet 2002 om vi lade undan
            frågan på det sätt man är beredd att göra i Tyskland?
          </note>
          <note>
            Kan inte det vara praktiskt, Bo Lundgren?
          </note>
          <note type="speaker">
            Anf. 13 MATZ HAMMARSTRÖM (mp) replik:
          </note>
          <note>
            Herr talman! Jag har tre saker. Det är två saker som Bo Lundgren
            sade, och en sak han inte sade.
          </note>
          <note>
            Bo Lundgren har rätt i att det är problem i skolorna på många
            håll i Sverige. Nu är det knappast betyg från årskurs ett som
            är metoden att komma till rätta med problemen.
          </note>
          <note>
            På många ställen i många kommuner finns det ökade möjligheter
            att satsa på skolan, när arbetslösheten sjunker och när skatteintäkterna
            ökar. Problemet är att Bo Lundgren och hans kompisar i kommunerna
            väljer att prioritera annat än skolan. Många kommuner väljer att
            prioritera skattesänkningar och skär ned på skolan.
          </note>
          <note>
            Bo Lundgren talar gärna om låg- och medelinkomsttagare. Det är
            inte de som gynnas av den moderata politiken. Taktiskt nog tiger
            Bo Lundgren om det moderata förslaget att avskaffa den statliga
            inkomstskatten helt. Det är ett förslag som skulle innebära att
          </note>
          <note>
            Bo Lundgren och andra i riksdagen skulle tjäna ca
          </note>
          <note>
            50 000 kr mer om året netto - fördelningspolitik av moderat märke.
          </note>
          <note>
            Så till det som Bo Lundgren inte sade. Var är ansvarstagandet,
            Bo Lundgren, för de stora framtidsfrågorna? Inte med ett ord berörde
            Bo Lundgren det största miljöhot som ligger framför oss, nämligen
            växthuseffekten och de stadigt ökande koldioxidutsläppen. Om vi
            ska vrida utvecklingen i rätt riktning krävs modiga klimatpolitiska
            beslut i Sveriges riksdag. Det effektivaste sättet, Bo Lundgren,
            att begränsa utsläppen, dvs. att göra det dyrare att släppa ut,
            är att höja koldioxidskatten. Det är en viktig del i en grön skatteväxling.
            Vad har Bo Lundgren för förslag för att motverka de stadigt ökande
            koldioxidutsläppen från vägtrafiken?
          </note>
          <note>
            (Applåder)
          </note>
          <note type="speaker">
            Anf. 14 BO LUNDGREN (m) replik:
          </note>
          <note>
            Herr talman! Jo, Matz Hammarström, jag har talat om hur man ska
            hantera växthuseffekten. Vi ska inte avveckla Barsebäck. Det leder
            till ökad fossilförbränning. Men där tiger ni still och låter
            miljön förstöras.
          </note>
          <note>
            Sedan var det frågan om skatterna, Matz Hammarström. Ni vill
            korta arbetstiden med i varje fall fem timmar. Det skulle innebära
            skattehöjningar för alla hushåll med 20 000 kr om året. Ni vill
            höja bensinskatten till 30 kr litern! Ni vill dessutom införa
            en medborgarlön. Utan att arbeta ska varje svensk få
          </note>
          <note>
            8 000 kr. Det är extremt stora summor det rör sig om.
          </note>
          <note>
            Allt ska komma in via skatt, och sedan ska bidragen betalas ut.
          </note>
          <note>
            Matz Hammarström! Hur kan du försvara dessa extremt stora skattehöjningar
            som gör att människor får sämre råd att hantera miljön på ett
            bra sätt?
          </note>
          <note>
            (Applåder)
          </note>
          <note type="speaker">
            Anf. 15 MATZ HAMMARSTRÖM (mp) replik:
          </note>
          <note>
            Herr talman! Jag konstaterar att Bo Lundgren inte hade något
            förslag till hur man ska minska de ökade koldioxidutsläppen från
            vägtrafiken. Däremot angriper han mig för att vi vill avveckla
            kärnkraften.
          </note>
          <note>
            Det är intressant med det Lennart Daléus tog upp förut, nämligen
            att man i Tyskland har beslutat att avveckla samtliga kärnkraftverk
            - ett om året.
          </note>
          <note>
            Bo Lundgren! Det finns kanske bara ett problem av samma etiska
            dignitet som problemet med växthuseffekten, och det är just problemet
            med kärnkraften. Vissa tror, likt Bo Lundgren, att det inte kan
            hända någon olycka och att driften är säker. Vi andra vet att
            det skulle bli förödande konsekvenser av en olycka. Men låt oss
            anta att kärnkraften är säker, Bo
          </note>
          <note>
            Lundgren. Förvaringsproblemet - avfallsproblemet -
          </note>
          <note>
            är inte löst än. Vi har inget säkert system för att förvara det
            högaktiva radioaktiva avfallet. Men låt oss anta att även det
            problemet skulle vara löst, Bo Lundgren. Vi kommer ändå aldrig
            ifrån de miljöproblem som är förknippade med brytningen av uran.
            Nu drabbar det inte oss i Sverige, men det drabbar ofta ursprungsbefolkning
            i Kanada och Australien. Det går inte att komma ifrån det problemet.
          </note>
          <note>
            Nu säger Bo Lundgren att vi vill höja bensinskatten till 30 kr.
            Det han syftar på då är en OECD-
          </note>
          <note>
            rapport som jag citerade i mitt anförande under vår kongress
            i Vadstena - en OECD-rapport som för fem år sedan rekommenderade
            länderna i OECD att göra en successiv bensinprishöjning på 7 %
            per år. Detta var nödvändigt för att klara miljöproblemen. England
            valde att följa detta råd. De bestämde sig för att höja sin bensinskatt
            med 6 % per år. De är uppe i 11:50
          </note>
          <note>
            nu. Men de vågar inte fortsätta därför att andra länder, t.ex.
            Sverige, inte tar sitt miljöansvar.
          </note>
          <note>
            Det är intressant, tycker jag, att Bo Lundgren gärna lyssnar
            när OECD säger att Sverige måste sänka kapitalskatten. Bo Lundgren
            lyssnar gärna när OECD
          </note>
          <note>
            säger att Sverige måste sänka förmögenhetsskatten.
          </note>
          <note>
            Men när en forskarpanel i OECD efter tre års forskningsarbete
            säger att vi måste höja bensinskatten säger Bo Lundgren att vi
            ska sänka bensinskatten.
          </note>
          <note>
            Det är oansvarigt, Bo Lundgren.
          </note>
          <note>
            (Applåder)
          </note>
          <note type="speaker">
            Anf. 16 BO LUNDGREN (m) replik:
          </note>
          <note>
            Herr talman! Skatteväxlingskommittén visade att t.o.m. fördubbling
            av koldioxidskatten skulle leda till marginella minskningar av
            koldioxidutsläpp. Detta är sanningen. Vi ska inte använda oss
            av sådana medel.
          </note>
          <note>
            Men det som är sant och som vi vet i dag är att Miljöpartiet
            och Matz Hammarström vill höja bensinskatten till i varje fall
            30 kr. Det vet vi. Det har han själv sagt: Det är viktigt, och
            det är nödvändigt.
          </note>
          <note>
            När det gäller vägtrafiken och utsläppen vill jag säga att vi
            tycker att det vore bra om vi fick en ny bilpark. Det var ett
            antal år sedan nu, men jag kommer ihåg debatten kring att Birger
            Schlaug puttrade omkring i en oren Saab på Sveriges vägar. Men
            tänk om alla - Schlaug och andra - hade tid och råd att förnya
            sin bilpark! Tänk om vi kunde använda sådana tekniker som vi tog
            initiativ till att få in snabbt i Sverige. Vi föreslog en rabatt
            när det gällde katalytisk avgasrening, och det gjorde att vi fick
            det snabbare.
          </note>
          <note>
            Det är den typen av åtgärder, som är positiva och meningsfulla,
            som ska vidtas.
          </note>
          <note>
            (Applåder)
          </note>
          <note type="speaker">
            Anf. 17 GUDRUN SCHYMAN (v):
          </note>
          <note>
            Herr talman! Vi har anledning att vara optimistiska. Det tycker
            vi i Vänsterpartiet. Vi har anledning att vara optimistiska inför
            framtiden, för vi har lagt en bra grund inför framtida förändringar
            och framtida nödvändiga reformer. Vi har gjort det i ett gott
            samarbete med Socialdemokraterna och med Miljöpartiet
          </note>
          <note>
            - ett samarbete som vi har föreställningen om att det också ska
            fortsätta, naturligtvis denna mandatperiod ut och förhoppningsvis
            också efter nästa val.
          </note>
          <note>
            Det var en av de frågor som vi diskuterade på vår kongress, som
            jag har förstått att så många har följt.
          </note>
          <note>
            Tyvärr har man bara följt den genom medierapporteringen. Därför
            ska jag redan nu passa på att inbjuda er alla till vår nästa kongress
            i januari år 2002, då de konkreta frågorna om vem som ska vara
            med vilka och varför inför en regeringsperiod säkert kommer att
            diskuteras mer i detalj än vad som skedde på den kongress som
            vi hade nu. Men intresset är stort, har jag förstått, och vi har
            den policyn i Vänsterpartiet att vi är mycket öppna. Vi har öppna
            dörrar vid alla överläggningar, så ni är naturligtvis välkomna.
            Särskilt vill jag välkomna Bo Lundgren, som behöver informera
            sig bättre om vilka diskussioner vi har fört och vilka beslut
            vi har fattat.
          </note>
          <note>
            Jag har full förståelse för att de borgerliga medierna inte ger
            den korrekta bilden, men som politiker kan man nog inte bara förlita
            sig på de borgerliga medierna utan man får också gå till källan.
            Nu finns det dokumenterat i protokoll och uttalande, så Bo
          </note>
          <note>
            Lundgren har möjlighet att läsa på.
          </note>
          <note>
            Också andra som är intresserade ska naturligtvis ta tillfället
            i akt att bevista de livaktiga diskussioner som finns i det parti
            som enligt vissa kommentatorer ändå står för en medlemsdemokrati,
            vilket innebär att partiledningen inte alltid får som den vill
            i alla frågor.
          </note>
          <note>
            Men vad gäller huvudfrågorna och inriktningen på vår politik
            har vi en bred enighet, och detta gäller naturligtvis också det
            samarbete som vi har fört och som vi tänker föra. Ett enigt parti
            står bakom de beslut och de överenskommelser som har träffats
            och som kommer att träffas. Det ska vi se till. Nu hoppas jag
            att oron lägger sig på den punkten.
          </note>
          <note>
            Men vi har i alla fall anledning att se till och vara fundersamma
            och bekymrade över de tendenser som vi ser i spåren av den goda
            utveckling som vi har av samhällsekonomin och tillväxten. Vi ser
            att det inte omfattar alla. Vi ser att det finns revor, som statsministern
            sade. Det finns stora hål, och det finns ett gap mellan dem som
            har och dem som inte har. Vi ser att alla inte är med. Vi får
            en tudelning av samhället. Vi får ett utanförskap. Vi får en marginalisering
            av grupper i vårt samhälle, som inte är hjälpta av moderaternas
            skattesänkarpolitik.
          </note>
          <note>
            Vi ser detta. Vi ser också att det finns belägg för oron i de
            otaliga rapporter som kommer. Jag tänker på den rapport som socialdirektörerna
            i de olika länen i Stockholm kom med nu i pingst. Jag som gammal
            socialarbetare vet att de vet vad de pratar om. De har ett gediget
            underlag för sina bedömningar. De rapporterar om växande klyftor,
            om utslagning, om missbruk och kriminalitet. I nedskärningspolitikens
            spår tycks ha följt ett bristande intresse och försvagad empati,
            säger de. Tvångsinsatserna för barn och ungdomar ökar. Levnadsförhållandena
            för barn och unga blir allt sämre. Bland ungdomar, särskilt flickor,
            ökar också drog- och alkoholmissbruk. Äldreomsorgen har fått ett
            uttunnat socialt innehåll, till stor del på grund av krympande
            personaltäthet - äldreomsorgens viktigaste kvalitetsfaktor. Det
            är svårt att rekrytera kompetent personal till socialtjänstens
            alla områden.
          </note>
          <note>
            Det pekar de på, och det är en sanning som vi måste se och som
            vi måste göra någonting åt. Vi kan också se på folkhälsans utveckling.
            Det är högkonjunktur i ekonomin, men det är lågkonjunktur i folkhälsan.
            Vi ser hur stressen breder ut sig. Vi ser hur många människor
            inte längre orkar med arbetslivet.
          </note>
          <note>
            Många äter psykofarmaka för att över huvud taget orka i väg till
            jobbet. Vi ser att pensionsåldern är långt under 60 år. Det här
            är oroande tecken.
          </note>
          <note>
            Vi ser att många gamla fortfarande har svårt att klara sig på
            sina pengar. Vi ser hur kvinnor underordnas, stadigt och ständigt.
            De inte bara lönediskrimineras utan underordnas på traditionellt
            sätt också i de nya verksamheterna. I IT-samhället, t.ex., är
            det kvinnor som underordnas. Det sker i den nya ekonomin, där
            man säger att IT-företagen lovar en kreativ och frihetlig arbetsmiljö.
            HTF har gjort en undersökning som visar att kvinnor som jobbar
            längst ned i IT-
          </note>
          <note>
            hierarkin - med telemarketing och på callcenter -
          </note>
          <note>
            utsätts för stark tidspress och stor kontroll. De berättar om
            arbetsgivare som hotar med uppsägning om de inte uppnår ett visst
            antal samtal per dag. Den som måste kissa får kortare rast. Vakter
            övervakar de anställda.
          </note>
          <note>
            Fram tonar bilden av en svensk arbetsmarknad som visserligen
            rymmer fler, men som nöter ned många löntagare. Visstidsanställningar
            ger osäkerhet om framtiden. Stressen gör människor sjuka. Utvecklingen
            är på väg mot arbetskraftens A- och B-lag, där kvinnor och invandrare
            befinner sig i underläge.
          </note>
          <note>
            Detta är också en sanning i dagens blomstrande
          </note>
          <note>
            Sverige.
          </note>
          <note>
            Kvinnors underordning går igen överallt, i det offentliga livet,
            i det politiska livet, i företagens styrelserum, i fackföreningarnas
            uppgörelser om kollektivavtal som diskriminerar kvinnor lönemässigt.
            Detta är en underordning som inte ändrar sig med konjunkturer.
            Det är en underordning som har sin bas inte i produktionen utan
            i reproduktionens maktfördelning, i kärlekens och sexualitetens
            makt och maktlöshet. Där finns de trådar som leder till de orsaker
            som finns bakom det förtryck och den diskriminering som i dag
            pågår av oss kvinnor. Detta är frågor som vi måste lyfta fram.
          </note>
          <note>
            Vi ser att könsrollsmönstren är tydliga och blir allt tydligare.
            Det har kommit undersökningar på det också. Det är bra att använda
            fakta som underlag när vi diskuterar politiska lösningar. Vi kan
            se att pojkar föredrar pengar och prylar och flickor rättvisa
            och etiska val. Det är en skillnad som i dag finns tydligt i vårt
            samhälle från tidig ålder.
          </note>
          <note>
            Vi kan se att de här frågorna går igen i många praktiska faktiska
            politiska frågor. Jag ska ta arbetstidsfrågan som ett exempel.
            Bo Lundgren är en så bra representant för att det är moderata
            män som står som bromsklossar för en nödvändig modernisering av
            vårt arbetsliv, en modernisering som bl.a. går ut på att förbättra
            arbetsmiljön men också på att förändra takten och stressen.
          </note>
          <note>
            Då kan man fråga sig hur det kommer sig att det är kvinnor som
            har drivit arbetstidsfrågan under så lång tid. Det är socialdemokratiska
            kvinnor, det är vänsterkvinnor, det är kvinnor i kvinnodominerade
            fackförbund. Hur kommer det sig? Hur kommer det sig att det är
            männen som har varit motståndare? Ja, det har naturligtvis att
            göra med att när vi kvinnor gick ut på arbetsmarknaden stannade
            ni män hemma.
          </note>
          <note>
            Kvar hemma blev tvätten, de smutsiga kalsongerna och de smutsiga
            strumporna; kvar blev barnens ouppackade gymnastikpåsar; kvar
            blev maten som skulle handlas och lagas; kvar blev farmor som
            skulle skjutsas; kvar blev födelsedagskalaserna som skulle ordnas
            - hela det sociala nätverk som skulle fungera i alla fall när
            vi kvinnor gick ut i förvärvsarbetet och inte bara blev lönarbetare
            utan också dubbelarbetare och ni män stannade kvar på jobbet.
          </note>
          <note>
            Av den praktiska vardagen följde ett starkt krav på förkortad
            arbetstid som män i alla tider, och i synnerhet moderata män,
            har motsatt sig. Vad gör vi kvinnor då, Bo Lundgren? Jo, då förkortar
            vi vår arbetstid själva. Vi går ned till 75 % när barnen är små
            för att över huvud taget klara av den här pressen.
          </note>
          <note>
            Då betalar vi det själva ur vår egen portmonnä. Det innebär att
            vi får lägre lön, lägre socialförsäkringar, att vi får lägre pension.
            Denna vår uppoffring för våra gemensamma barn betalar vi från
            vaggan till graven.
          </note>
          <note>
            Nu, Bo Lundgren, vill vi att vi ska ta ett gemensamt ansvar för
            den arbetstidsförkortning som är nödvändig för att vi ska kunna
            ta ett gemensamt ansvar för våra gemensamma barn och våra gemensamma
            liv.
          </note>
          <note>
            Det står mellan livet och pengarna, och då är de moderata männen
            mer intresserade av pengarna.
          </note>
          <note>
            Det handlar om att vi ska använda våra gemensamma tillgångar,
            det vi nu har sparat ihop, arbetat ihop allihopa och som kommer
            att falla ut i överskott i statsbudgeten - de pengar som ni vill
            använda till att sänka skatterna till välbeställda, för företag
            och förmögenheterna - till att förkorta arbetstiden för oss alla
            så att vi kan få ett liv att leva, ha tid att leva. Det är en
            modern framtidsreform, och det är det som behövs i dag. Över huvud
            taget är det reformer som behövs och som det är dags för.
          </note>
          <note>
            Man kanske skulle kunna tala om ett arbetarrörelsens efterkrisprogram
            som just skulle bestå av framtidsreformer, där arbetstidsfrågan
            är central, där arbetsskadeförsäkringen måste förändras och förbättras.
          </note>
          <note>
            Det är framför allt kvinnor som i dag inte får sina skador bedömda
            på ett sådant sätt att de får tillgång till försäkringen. Vi behöver
            ha en bättre arbetsmiljö.
          </note>
          <note>
            Vi behöver ha en fortsatt utbyggnad av förskolan så att alla
            våra barn oavsett vad föräldrarna gör och oavsett vad föräldrarna
            tjänar ska få rätt till en bra förskola. Vi är på väg, men vi
            måste fortsätta. Vi måste höja taken i a-kassan och socialförsäkringarna.
          </note>
          <note>
            Vi måste se till att få anständiga löner inom den offentliga
            sektorn. Vi måste fortsätta med miljö och skatteväxling. Vi ska
            naturligtvis gå vidare med kärnkraftsavvecklingen. Vi ska bygga
            en uthållig tillväxt.
          </note>
          <note>
            Jag tror att vi måste se till att det som är grunden för den
            uthålliga tillväxten är att vi har ett samhälle som bygger på
            solidaritet. Då är det inte bara en solidaritet i termer av vackra
            ord och fraser i festtal eller politisk retorik från talarstolarna
            utan solidaritet som också ska omsättas i politisk handling. Det
            är nödvändigt om vi på allvar ska sätta respekt för varje människas
            lika värde som grund för det samhälle som vi bygger.
          </note>
          <note>
            Då krävs det inte bara att vi ger människor rätt att kräva medkänsla
            utan också att vi ger människor rätt att kräva respekt och politisk
            handling. Om alla människor gör det, om alla människor i vårt
            samhälle ska leva på ett sådant sätt att vi kan säga att vi respekterar
            att alla ska ha tillgång till bra förskola och skola, sjukvård,
            omsorg, ha ekonomisk trygghet när det händer saker som man själv
            inte rår över och allt det som finns i den generella välfärden,
            om vi ska organisera det så, då krävs det också att vi tar ett
            gemensamt ansvar, och då kostar det. Då kan inte solidariteten
            stanna vid välgörenhet. Då är solidariteten omsatt i politisk
            handling som innebär ett mänskligt samhällskontrakt där vi, i
            förvissning om att vi har ett ansvar inte bara för oss själva
            utan också för varandra, kan bygga ett starkt och människovärdigt
            samhälle -
          </note>
          <note>
            solidariteten som kontrakt mellan människor i förvissningen om
            att om jag bryr mig om dig och du bryr dig om mig, så får vi ett
            säkrare och mer värdefullt liv allihopa. Det är målet.
          </note>
          <note>
            (Applåder)
          </note>
          <note type="speaker">
            Anf. 18 LENNART DALÉUS (c) replik:
          </note>
          <note>
            Herr talman! Först kan man säga att det är ett väldigt inbjudande
            till kongresser och debatter, även sådana som ligger långt borta.
            Nu har jag en lite närmare: Alla är naturligtvis välkomna till
            vår stämma som öppnar i Skövde i morgon. Jag kan lova att det
            kommer att bli många intressanta frågor som vi gemensamt kan diskutera.
            Det är klart att ni får vara med om ni vill.
          </note>
          <note>
            Annars är det så, herr talman, att vi var många som - led är
            väl lite för starkt - såg på hur Gudrun
          </note>
          <note>
            Schyman agerade i t.ex. kommunistfrågan på sin egen kongress
            och blev överkörd av en kongress som ändå ville behålla möjligheten
            att återupprätta de gamla resonemangen. Att vi led är kanske för
            starkt uttryckt, men vi såg i alla fall att det var på det sättet.
          </note>
          <note>
            Sedan kan jag säga att vi led lite med Socialdemokraterna, det
            ska jag gärna säga, när Gudrun
          </note>
          <note>
            Schyman ville plocka ned de gamla ikonerna från väggen och plötsligt
            sätta upp Per Albin som vi på lite avstånd trodde var ikon hos
            några andra. Men det må vara hur det vill, jag har egentligen
            inte med det att göra. Men det var på det sättet i alla fall.
          </note>
          <note>
            Sedan kan man säga om Gudrun Schymans föregångare, som hon nu
            tar avstånd ifrån, att en grej var det med dem i alla fall - de
            var internationalister. Det får man ändå säga. Det är där man
            bli lite undrande hur Gudrun Schyman och Vänsterpartiet ska förhålla
            sig. Det verkar som om Gudrun Schyman och Vänsterpartiet drömmer
            om det gamla folkhemmet, samtidigt som människor vill ha det som
            av andra har myntats till att kallas vingarnas trygghet. Man drömmer
            om nationalismen när globaliseringen är den stora utmaningen.
            Man drömmer om att Sverige ska stå utanför EU när alltfler länder
            söker sig gemenskap i EU. Det är det som blir lite förbryllande
            för oss som försöker följa resonemangen. Jag tycker inte att EU
            är fel, men det är inte heller ofelbart. Det är därför som vi
            i Centerpartiet vill vara med och påverka det som sker, inte minst
            i det internationella arbetet där EU
          </note>
          <note>
            har en viktig roll i världen, i Europa och i vår egen vardag.
          </note>
          <note>
            Problemet med Vänsterpartiet är att man bygger sin politik på
            rädsla för förändringar. Man vill inte driva en politik där man
            kan möta och vara med i förändringarna. Då blir den naturliga
            frågan: Ska även den ismen - internationalismen - förändras hos
          </note>
          <note>
            Vänsterpartiet och Gudrun Schyman till att bli konservativ och
            isolationistisk politik? Är det vad som föresvävar Gudrun Schyman
            och Vänsterpartiet i sitt förhållningssätt till omvärlden och
            till Europa?
          </note>
          <note type="speaker">
            Anf. 19 GUDRUN SCHYMAN (v) replik:
          </note>
          <note>
            Herr talman! Jag blir nästan rörd över Lennart
          </note>
          <note>
            Daléus omtanke. Han har lidit, säger han, under kongressen. Det
            gjorde inte jag. Det var en mycket livaktig debatt, och jag är
            mycket nöjd med de flesta av de beslut som fattades på kongressen.
            Framför allt är jag oerhört nöjd över att det är en total uppslutning
            kring den politik som Vänsterpartiet har fört både i riksdagen
            och utanför riksdagen under den senaste mandatperioden. Det gäller
            också de linjer som vi har dragit upp inför framtiden och hur
            vi ser på samarbetet med regeringen och Miljöpartiet.
          </note>
          <note>
            Jag kan inte riktigt förstå den diskussion om EU
          </note>
          <note>
            och isolationism som Lennart Daléus tar upp. Vi har ju jobbat
            ganska väl tillsammans i dessa frågor. Vi arbetade tillsammans
            inför folkomröstningen om den europeiska unionen. Vi har haft
            samma synpunkter och ståndpunkter i dessa frågor. När vi nu är
            med så är vi med, sedan driver vi våra frågor där. Både Centerpartiet
            och Vänsterpartiet har ju EU-
          </note>
          <note>
            parlamentariker som i många stycken arbetar tillsammans. Vi arbetar
            tillsammans med många centerpartister nu när vi diskuterar hur
            arbetet kring den kommande folkomröstningen om EMU ska läggas
            upp.
          </note>
          <note>
            Den diskussion och de ståndpunkter som vi har i
          </note>
          <note>
            Vänsterpartiet är ju i stora stycken desamma som finns i Centerpartiet.
            Så jag ställer mig lite frågande till det hela. Det är klart att
            vi ska samarbeta internationellt, men vi ska göra det med respekt
            för demokrati och med möjlighet för många människors delaktighet.
          </note>
          <note type="speaker">
            Anf. 20 LENNART DALÉUS (c) replik:
          </note>
          <note>
            Herr talman! Jag sade inte direkt att jag led med
          </note>
          <note>
            Gudrun Schyman. Nu säger Gudrun Schyman att hon inte led. Det
            kan bero på att hon är mer hårdhudad än vad jag är. Men får man
            utstå den behandling som
          </note>
          <note>
            Gudrun Schyman fick utstå på kongressen hade man väl blivit ledsen
            i alla fall, det tycker jag.
          </note>
          <note>
            Nu börjar jag förstå en del saker i den här EU-
          </note>
          <note>
            debatten. Gudrun Schyman säger att vi jobbade ihop inför folkomröstningen
            om EU. Gudrun Schyman måste tänka på någon annan folkomröstning,
            t.ex. den som hölls i historisk tid om kärnkraften 1980. Men i
            folkomröstningen om EU stod vi på helt olika sida.
          </note>
          <note>
            Det är själva poängen.
          </note>
          <note>
            Det parti som jag företräder, Centerpartiet, ville och vill att
            Sverige ska vara med i EU. Här råder det en förvirring som inte
            har med sanningen att göra. Vi vill att Sverige ska vara med i
            EU därför att EU är ett bra instrument för att åstadkomma en massa
            saker som är bra för människor, t.ex. på miljöområdet, när det
            gäller handeln med varor och tjänster, på arbetsmarknadsområdet.
            Det finns en mängd områden som man kan vara med om att utveckla,
            förbättra och sanera i EU.
          </note>
          <note>
            Herr talman! Nu förstår jag alltså hur de många misstagen i debatten
            har kunnat uppstå. Man tillvitar motståndaren tvärtomåsikter och
            sedan visar man att de är dåliga. Nu har jag försökt att rätta
            till det här för
          </note>
          <note>
            Gudrun Schyman.
          </note>
          <note type="speaker">
            Anf. 21 GUDRUN SCHYMAN (v) replik:
          </note>
          <note>
            Herr talman! Vi ska väl inte dröja kvar i våra interna partiangelägenheter.
            Jag vill bara säga att jag själv har samarbetat med väldigt många
            goda centerpartister kring dessa frågor.
          </note>
          <note>
            De åsikter som finns i Vänsterpartiet finns också väl företrädda
            i Centerpartiet, kanske inte i själva partiledningen, men ni har
            ju också medlemmar,
          </note>
          <note>
            Lennart Daléus. Det kan vara bra att tänka på dem ibland också.
          </note>
          <note type="speaker">
            Anf. 22 LARS LEIJONBORG (fp) replik:
          </note>
          <note>
            Herr talman! Jag vill ge Gudrun Schyman en stor eloge för det
            inledningsanförande som hon höll på sin partikongress i Växjö.
            Det var mycket modigt att tala klartext om kommunismen inför en
            kongress som till stor del bestod av människor som kallar sig
            kommunister. Det är en fantastisk utveckling från den tid då
          </note>
          <note>
            Gudrun Schyman satt under en bild av Lenin och sade att han hade
            sagt mycket som var intressant fram till detta klockrena avståndstagande
            från allt vad
          </note>
          <note>
            Lenin stod för.
          </note>
          <note>
            När jag för ett och ett halvt år sedan tog initiativ till en
            bred upplysningskampanj om kommunismens illgärningar kunde jag
            inte drömma om en sådan framgång, att ledaren för det parti som
            rymmer kommunisterna skulle ta del av denna informationskampanj.
            Det var fantastiskt. Så för dagen lämnar jag antikommunistkampanjen
            i Gudrun Schymans händer, och sedan vill jag tala om det som hon
            säger att man var så överens om, nämligen den politik som kommunister
            och andra i Vänsterpartiet tydligen har enats om.
          </note>
          <note>
            Jag vill ta upp tråden om kvinnornas situation. Det har här talats
            om hur det går för Sverige, men kvinnornas situation är ju ett
            område där många känner att utvecklingen går åt fel håll, också
            efter några år då
          </note>
          <note>
            Gudrun Schyman har haft stort inflytande.
          </note>
          <note>
            Jag har betydligt större sympati för feminismen än den andra
            ismen som ni talade om Växjö, men jag tycker att er feministiska
            analys ofta är väldigt grund.
          </note>
          <note>
            Ni står - i bästa fall - för en statsfeminism där patriarkatet
            har ersatts av pekpinnar från politiker, men där den enskilda
            kvinnan är lika blåst på inflytande som hon var under patriarkatet.
          </note>
          <note>
            Det är precis som Gudrun Schyman säger, att feminism handlar
            om att se och motverka det som brukar kallas kvinnors strukturella
            underordning. Men vi behandlar här i riksdagen mängder av förslag
            som har just den utgångspunkten.
          </note>
          <note>
            Denna underordning yttrar sig i vårt samhälle t.ex.
          </note>
          <note>
            i att änkor ofta har lägre inkomster än änkemän. Men ni har ju
            varit med och försämrat för änkorna. Var är den feministiska analysen
            i det?
          </note>
          <note>
            Kvinnors underordning yttrar sig i att ju fler kvinnliga lärare
            vi får, desto lägre blir lönerna. Men ni har inte stött vår kamp
            för högre lärarlöner.
          </note>
          <note>
            Den här underordningen yttrar sig i att kvinnor gör mer av hemarbetet.
            Vi har velat göra det möjligt för familjer att köpa hushållstjänster
            för att avlasta stressade småbarnsfamiljer och inte minst stressade
            småbarnsmammor.
          </note>
          <note>
            Den här underordningen yttrar sig i att kvinnor i lagstiftningen
            fortfarande betraktas som bihang till sina män när det gäller
            förmögenhetsbeskattningen.
          </note>
          <note>
            Men den slår ni vakt om. Var är den feministiska analysen i det?
          </note>
          <note>
            Underordningen yttrar sig i att färre kvinnor än män blir företagare.
            Men på de områden där kvinnligt entreprenörskap verkligen värderas
            i vårt samhälle, nämligen vård och skola, är ni emot att tillåta
            sådant företagande.
          </note>
          <note>
            På punkt efter punkt har den feministiska analysen sviktat. När
            feminismen står emot socialistiska dogmer är det alltid dogmerna
            som segrar. Svara gärna på detta, Gudrun Schyman: Var är den feministiska
            analysen i dessa förslag?
          </note>
          <note>
            (Applåder)
          </note>
          <note type="speaker">
            Anf. 23 GUDRUN SCHYMAN (v) replik:
          </note>
          <note>
            Herr talman! Det gläder mig att det finns någon som tar upp feminismen.
            Lars Leijonborg har anledning att göra det, då han ju är ledare
            för ett parti som åtminstone tidigare förde de här frågorna framåt
            men som har tappat tempo så att säga. Jag är väldigt glad om Lars
            Leijonborg kan fortsätta att ta upp de här frågorna.
          </note>
          <note>
            Feminismen är naturligtvis inte frikopplad från rättvisefrågorna.
            Det finns ju, som Lars Leijonborg säger, olika schatteringar:
            statsfeminism, som han säger, särartsfeminism, likhetsfeminism
            etc. Jag tror inte att det är lönt att inveckla sig i att avskilja
            sig, utan jag tycker att det är ett bättre förhållningssätt -
          </note>
          <note>
            och det är en uppfattning som jag tror att jag delar med Lars
            Leijonborg - att titta på de konkreta frågorna; hur det ser ut
            och vad vi kan göra åt det. Det är väl den utgångspunkt som vi
            ska ha.
          </note>
          <note>
            Kvinnors underordning går igen i samhällets alla olika skikt
            och i alla olika strukturer inom alla olika sfärer. Så är det.
            En av de frågor som Lars Leijonborg tar upp, änkorna, är en fråga
            som vi fortsätter att jobba med. Vi har inte tänkt att vi ska
            lösa frågan genom att försämra för andra svaga grupper, för andra
            pensionärer eller för människor som är beroende av försäkringssystemen
            på andra sätt. Vi tycker inte att det är rätt att ta pengarna
            där.
          </note>
          <note>
            Vi kopplar ihop feminismen och rättvisan. Bägge perspektiven
            finns i vår politik. Feminismen, könsperspektivet och klassperspektivet
            går hand i hand i vår politik. Det är ju det som skiljer oss åt,
          </note>
          <note>
            Lars Leijonborg, och det är det som ska skilja oss åt.
          </note>
          <note>
            Vad gäller lärarlönerna är det ju inte vi här i riksdagen som
            sätter löner, och det tror jag väl inte att
          </note>
          <note>
            Lars Leijonborg menar att vi ska göra heller. Självklart behöver
            lärarna, precis som många andra inom den offentliga sektorn, få
            bättre status. Vi har ju en fellönesättning i hela den offentliga
            sektorn, särskilt inom den kvinnodominerade offentliga sektorn.
            Det gäller ju inte lika mycket i försvaret som inom förskolan,
            eller hur? Inom förskolan finns kvinnorna, och inom försvaret
            finns männen. Den här fellönesättningen måste vi naturligtvis
            komma åt genom arbetsvärderingsinstrument och annat. Det kommer
            då också att kräva, Lars Leijonborg, mer pengar till kommunerna,
            som står för arbetsgivaransvaret.
          </note>
          <note>
            Vad gäller hushållstjänster har vi helt olika uppfattningar när
            det gäller hur vi ska lösa problemet med stressen för småbarnsfamiljerna
            och stressen över huvud taget för många människor i samhället.
          </note>
          <note>
            Löser vi det genom att en del betalar andra för att göra det
            jobb som man själv inte hinner med, eller löser vi det genom att
            varje människa får möjlighet att hinna med både sig själv och
            sitt hem genom en kortare arbetstid? Där har vi olika förslag.
          </note>
          <note>
            Jag kan konstatera att väldigt många kvinnor delar
          </note>
          <note>
            Vänsterns syn på arbetstidsfrågan och ser arbetstidsförkortning
            som en lösning. Andra kvinnor tycker att detta med hushållstjänster
            kunde vara bra. Men vad händer då? Jo, då får vi en yrkesgrupp
            som består av kvinnor som städar för att underlätta för andra
            kvinnor. Förmodligen är de ganska lågt betalda och med rätt så
            dåliga anställningsförhållanden, om det ska vara på det sätt som
            ni har tänkt att organisera det.
          </note>
          <note>
            Det finns i dag företag som sköter städning och liknande. Det
            går alldeles utmärkt att använda dem, men då tycker man att det
            är för dyrt. Men våra gemensamma pengar vill inte vi använda till
            att subventionera enskilda hushålls städning, utan de vill vi
            använda till våra gemensamma angelägenheter, t.ex.
          </note>
          <note>
            en reform om arbetstidsförkortning.
          </note>
          <note type="speaker">
            Anf. 24 LARS LEIJONBORG (fp) replik:
          </note>
          <note>
            Herr talman! Gudrun Schyman och jag har märkligt nog en del gemensamt.
            Vi är ju de två socionomerna i partiledarkretsen, och jag uppskattar
            även det avsnitt i Gudrun Schymans anförande som handlade om de
            växande klyftorna i vårt samhälle - segregation och sådant. Sedan
            häromveckan är vi tydligen också förenade i kampen mot kommunismen.
          </note>
          <note>
            Jag har verkligen tagit del av en del protokoll från er kongress
            i Växjö. Det var rätt fantastiskt att se hur jag blev en slags
            voodoodocka. Ordföranden i ungdomsförbundet, Jenny Lindahl, gjorde
            propaganda för en bok som hon har givit ut som heter Utan heder,
            där jag finns på bild på framsidan, flera bilder t.o.m.
          </note>
          <note>
            Hon sade: Det här är en mycket bra bok, en kulturgärning som
            vi har givit ut, och den borde läsas av sådana som tydligen känner
            dåligt samvete för att de gick med i våldsromantiserande och odemokratiska
            rörelser på 60-talet. Det är ju uppenbart att det var
          </note>
          <note>
            Gudrun Schyman hon syftade på.
          </note>
          <note>
            En annan kvinnlig talare på kongressen sade så här: Det är inte
            alls obegripligt vad kommunism är -
          </note>
          <note>
            det var alltså med tydlig hänsyftning på Schymans huvudanförande.
            När någon inte begriper, förklarar jag en gång till. Och om man
            inte begriper då heller, förklarar jag ytterligare en gång - jag
            hörde detta på radio. Sedan fortsatte hon: Begriper man inte då
            heller - jag tror att många radiolyssnare tänkte som jag, att
            då skickas de väl på korrigeringsläger, men det sade hon inte
            - är det förmodligen Lars Leijonborg som jag talar med, för han
            begriper ju ingenting. Men det var ju i själva verket Schyman
            som var måltavlan.
          </note>
          <note>
            Så vi har också det gemensamt. Jag tycker som sagt att det är
            fantastiskt om ledaren för detta vänsterpartiet kommunisterna
            deltar i denna upplysningsverksamhet.
          </note>
          <note>
            Sedan bekräftar ju Gudrun Schyman i sitt inlägg att Vänsterpartiet
            motsätter sig hela den konkreta agenda som finns för att komma
            framåt med jämställdheten därför att man värderar annat högre.
            Man vill inte höja lärarlönerna så mycket som de borde höjas.
            Varför vill man inte det? Jo, för att LO är helt emot det. Vi
            har alla hört Hans Karlssons våldsamma angrepp på lärarnas lönekrav,
            och Gudrun Schyman vill försöka vinna sympati inom LO. Därför
            har man ställt sig på motståndarnas sida.
          </note>
          <note>
            Det blir mer och mer patetiskt varje gång Gudrun
          </note>
          <note>
            Schyman ska försvara sitt agerande när det gäller änkorna. Det
            är ju en skandal! Ni har lovat änkorna att förbättra deras situation,
            men ni har medverkat till en kraftig försämring. Åren går och
            ni gör ingenting åt det.
          </note>
          <note>
            När det gäller hushållstjänster säger ni att ni inte vill ge
            skattesubventioner. Nej, det vill inte vi heller.
          </note>
          <note>
            Vi vill ge en rimlig skattebörda på de människor som ska utföra
            tjänster i vårt samhälle, så att normala barnfamiljer har råd
            att betala vad det kostar. Det är ju så livskvaliteten kan höjas.
            Det är så stressen kan minska för barnfamiljer. Det är så vi kan
            skapa mer tid för barnen.
          </note>
          <note>
            På punkt efter punkt visar det sig att Vänsterpartiets feminism
            är en mycket tunn fernissa, och det tycker jag är mycket, mycket
            beklagligt.
          </note>
          <note type="speaker">
            Anf. 25 GUDRUN SCHYMAN (v) replik:
          </note>
          <note>
            Herr talman! Skulle det vara en tunn fernissa, skulle det var
            mycket, mycket beklagligt. Det tycker jag också. Nu är det inte
            så. Jag har inte ens tid att reda ut hur det ser ut. Men jag ska
            genast lämna över en skrift till Lars Leijonborg, eftersom han
            läser flitigt, och det gläder mig att han gör det och att han
            tar del av vad som sägs på ett noggrant sätt. Jag har förstått
            att Lars Leijonborg har tagit del av mitt kongresstal på ett noggrant
            sätt, och det gläder mig också.
          </note>
          <note>
            Jag menar att jämställdhetsfrågorna också är förknippade med
            rättvisefrågorna och solidaritetsfrågorna. Ska vi på allvar ta
            oss an den maktstruktur som i dag förtrycker kvinnor, krävs det
            ett gediget politiskt arbete med en gedigen politisk analys. Det
            handlar inte bara om hushållstjänster. Det handlar inte bara om
            lärarlöner. Det handlar om att ifrågasätta den maktstruktur som
            med en självklarhet ligger som en död hand över samhällets olika
            institutioner. Det gäller också inom det politiska livet. Det
            gäller inom den privata sektorn, inom den offentliga sektorn,
            inom universitetsvärlden osv. Det arbetet, Lars Leijonborg, tycker
            jag att det vore väldigt bra om vi kunde göra tillsammans på ett
            odogmatiskt och fördomsfritt sätt. Låt oss analysera verkligheten.
            Låt oss någon gång i den politiska debatten sätta kvinnors underordning
            i centrum. Det välkomnar jag.
          </note>
          <note type="speaker">
            Anf. 26 ALF SVENSSON (kd):
          </note>
          <note>
            Herr talman! Låt mig berätta en episod ur, som det burkar heta,
            levande livet.
          </note>
          <note>
            En dam ringer och är mycket upprörd. Hon är ensamförälder. Jag
            får veta att hon och hennes son har det ganska tufft. Hon berättar
            följande:
          </note>
          <note>
            I går var min son ute och cyklade här i kvarteret.
          </note>
          <note>
            Han var lycklig därför att han äntligen hade kunnat köpa sin
            hett eftertraktade cykel. Den kostade 6 000
          </note>
          <note>
            kr. Han hade inte tagit många svängar runt kvarteret förrän han
            stoppades av ett ungdomsgäng som bad att få låna hans portabla
            telefon. Han hade ingen mobiltelefon. Då stal busarna hans cykel.
          </note>
          <note>
            Mamman berättade att hon förstås genast ringde till polisen.
            Där fick hon beskedet att polisen inte hann komma förrän senare,
            kanske först dagen därpå, om man över huvud nu skulle komma för
            en cykelstöld. Mamman gav sig inte. Hon frågade till slut desperat
            polisen vad hon skulle göra. Polisen sade:
          </note>
          <note>
            Flytta härifrån.
          </note>
          <note>
            Nu har inte jag hört polisen säga detta, men jag har hört en
            oändlig mängd berättelser, eller kanske rättare pustanden, fyllda
            av uppgivenhet då personer sagt: Nu har min cykel stulits. Ofta
            har de kunnat tillägga: igen, eller också kan de berätta att det
            är den tredje eller fjärde cykeln som de blivit bestulna på.
          </note>
          <note>
            Herr talman! Jag skulle självfallet kunna erinra om hur regeringen
            tidigare dragit ned på anslagen till rättsväsendet. Och jag borde
            väl egentligen erinra om att vi kristdemokrater gång på gång sagt
            att detta är kontraproduktivt, att det inte är något sparande,
            eftersom det som kallas sparande sedan går åt till åtgärder mot
            ökad kriminalitet i rättsväsendets olika maskinerier.
          </note>
          <note>
            Men det handlar verkligen inte enbart om pengar när vi talar
            om rättsväsendet. Att leva med otrygghet, att bära på känslan
            av att ha blivit kränkt, en känsla som många vittnar om efter
            lägenhetsinbrott, att i unga dagar ha blivit rånad, sparkad och
            skymfad, kan inte mätas i pengar.
          </note>
          <note>
            Den unge pojken som skrapat ihop 6 000 kr till en efterlängtad
            cykel och ser att samhället blott och bar registrerar detta, vad
            händer i hans hjärnkontor, som vi brukar uttrycka det? Vad får
            han för relation till rättssamhället? Eller vilka signaler får
            han från myndigheter och vuxensamhälle? Vi vet ju allihop att
            det fungerande rättssamhället fordrar medborgare som har respekt
            för och tillit till rättssamhället.
          </note>
          <note>
            Herr talman! Jag tror inte att vi någonsin med hjälp av enbart
            poliser eller resursstarka, snabbt effektuerande domstolar kan
            komma till rätta med kriminalitet, våld och förstörelse. Polisen
            och rättsväsendet är en oerhört viktig del i vår demokrati. Men
            jag tycker att vi borde fundera mycket mer över vilka mekanismer
            som kan motverka och som kan tränga tillbaka brottsbenägenheten.
            Om antalet rån, nedsparkande, våld och vanvett ökar så är det
            väl alldeles klart att Statsrådsberedningen, finansen och vi alla
            kan sjunga den ekonomiska tillväxtens lov tills vi är hesa. Ursinnet
            kommer under tiden att jäsa och välla över alla kontrollerbara
            bräddar. Och låssmeds- och vaktbolag blir nästa hitbransch på
            börsen.
          </note>
          <note>
            Herr talman! Ni får rynka på näsan om ni vill eller skaka på
            huvudet om ni så önskar, men jag tänker fortsätta så länge jag
            har förmånen och äran att få delta i Sveriges riksdag att tala
            om de små nära miljöernas oersättliga roll för det trygga samhället.
            Jag är nämligen säker på att samtidigt som ordet globalisering
            numera finns på snart varje politikers läppar så gäller att vi
            människor behöver den känslomässiga närheten.
          </note>
          <note>
            Det går ett rop, anser jag, över hela den svenska ungdomskulturen.
            Det hörs i stort sett i varenda förskoleklass och i varenda skolklass.
            Vad är det man ropar efter på de mest skiftande sätt och med ibland
            de mest egenartade, för att inte säga oacceptabla, metoder? Ja,
            det är försås möjligt att jag hör fel, att jag tolkar fel. Men
            här i kammaren måste det vara min rätt och faktiskt också min
            plikt att berätta hur jag uppfattar ungdomsvärldens signalerande.
            Jag tror att många flera har hört ropen från barn och ungdomar
            efter flera vuxenkontakter, efter vuxna som hinner och vill bry
            sig om och efter mer tid från någon eller några få i barnets eller
            ungdomarnas omedelbara närhet.
          </note>
          <note>
            Vi kristdemokrater hade för en del år sedan en kampanj på temat:
            Ge familjen en chans.
          </note>
          <note>
            Det har gått så långt i vårt land så att en hel del i denna kammare
            knappast vågar ta ordet familj i sin mun. Och andra opinionsbildare
            koncentrerar sig på att harva fram och tillbaka med en debatt
            som handlar om vad det är som ska få definieras som familj.
          </note>
          <note>
            Herr talman! Det är min fasta övertygelse - jag har verkligen
            inte behövt hämta den från några ideologiers lärofäder eller från
            övervintrande 60-
          </note>
          <note>
            talskretsar, där rädslorna för att vara omoderna skrämmer till
            bristande civilkurage, utan jag har hämtat min fasta övertygelse
            från svensk vardagsverklighet - att barn och ungdomar behöver
            ha rätt till sina föräldrar. Barn och ungdomar måste få identifiera
            sig med några få vuxna. Och det kan inte vara annat än statens
            och kommunernas oavvisliga uppgift att se till så att det skapas
            tid och möjligheter till denna identifikation.
          </note>
          <note>
            Det är därför så sällsamt egendomligt att regeringen och dess
            hit- och ditstudsande stödpartier lägger fram det ena förslaget
            efter det andra som försvårar och försämrar barns och ungdomars
            möjligheter att få tid för de, generellt sett, mest naturliga
            vuxenkontakterna, nämligen kontakterna mellan föräldrar och barn.
          </note>
          <note>
            Vi kan inte leverera trygghet via Internet eller bredband. Det
            behöver inte diskuteras, det vet vi alla, att arbetslöshet skapar
            sociala problem och att brist på pengar leder till materiell otrygghet.
            Men jag tror att vi bedrar oss i grunden om vi inbillar oss själva
            och andra att det enbart är med hjälp av penningen som man driver
            undan rotlöshet och vilsenhet och dränerar de sumpmarker där kriminalitet
            och våld jäser.
          </note>
          <note>
            Ingvar Carlsson fick i en av sina många avskedsintervjuer frågan
            vad han var besviken på i sin politiska gärning. Han svarade:
            Jag är besviken på att vi byggde ett välfärdssamhälle och fick
            brottslighet och narkotikaproblem.
          </note>
          <note>
            Påstå inte något annat, Göran Persson, än att maxtaxan, om den
            nu genomdrivs, kommer att medföra att föräldrar och barn får mindre
            tid tillsammans.
          </note>
          <note>
            Sluta att kalla det frivillighet när det i själva verket är i
            det närmaste ogörligt för kommuner att tacka nej till subventioner.
            Vad är det annat än hånfullt mot allt vad kommunal självstyrelse
            heter att ropa ut till landets kommuner: Gör som vi säger, annars
            få ni inga pengar!
          </note>
          <note>
            Och förresten, Göran Persson, vart tog talet om maxtaxa inom
            äldreomsorgen vägen? Det kunde vi kanske få något besked om här
            i dag.
          </note>
          <note>
            Det finns tusen och åter tusen olika familjesituationer. Därför
            är det helt obegripligt att ni socialdemomkrater år 2000 fortfar
            att agera överförmyndare och att ni fortfarande sitter fast i
            kollektiva lösningar.
          </note>
          <note>
            Det borde ju vara den självklaraste sak i världen att vi politiker
            skapar förutsättningar för föräldrar att välja, att vi betror
            föräldrar att välja just den omsorgsform som de anser vara bäst
            för den egna familjesituationen eller barn-föräldra-situationen.
            Och är det något vi borde skapa förutsättningar för så är det,
            som samhället ser ut, mer tid för barnen.
          </note>
          <note>
            I den senaste SIFO-undersökningen om barnomsorg som presenterats
            offentligt - det var i Aftonbladet i mars i år - framkom det att
            åtta av tio vill ha fyra års barnledighet. Att ni då bara kan
            komma er för att fortsätta med en politik som formligen ångar
            av den åldriga inställningen att politiker alltid vet bäst.
          </note>
          <note>
            Maxtaxan är ett orättvist påfund. Ni tre maxtaxepartier borde
            åtminstone vara så mycket "karlar" för era förslag att ni tillstår
            att det här förslaget mest gynnar barnfamiljer med höga inkomster
            och att det struntar i hur vissa barnfamiljer vill ha det, och
            har det.
          </note>
          <note>
            Jag tror faktiskt att det skulle vara ganska enkelt för en regering
            att få stor uppslutning kring kravet på rättvisa mellan barnfamiljer
            men regeringen odlar verkligen inte en sådan medborgerlig inställning.
          </note>
          <note>
            Och, herr talman, det är ju inte enbart när det gäller barnomsorg
            som Göran Persson och hans regering vill vara förmyndare. Det
            är inte svårt att leverera massvis med citat som bestyrker att
            helst ska den rödmelerade regeringsmajoriteten också bestämma
            så att friskolorna hålls kort. Ja, helst ska de väl inte få finnas.
          </note>
          <note>
            Sedan har vi vården. Trots att varenda en av oss, om vi vill
            vara ärliga, vet att det i dag är bekymmer såväl i landsting som
            styrs av socialdemokrater och vänsterpartister som i landsting
            som styrs av borgerliga partier vägrar Göran Persson och hans
            ministrar att släppa fram modeller som innebär att undersköterskor,
            sjuksköterskor och läkare får ta ett större eget ansvar och komma
            närmre beslutsfattarna. Ordet privat är så outhärdligt att regeringen
            måste stifta lagar mot att vård bedrivs av andra än av politiker
            som huvudmän. Ordet vinst ska helst bära pestflagg när det nämns
            i samband med vård och omsorg. Att betro medborgare som ska ha
            bredbandens möjligheter, som kan kommunicera med hela världen
            via Internet och som äger frihet att växla mellan ett otal
          </note>
          <note>
            TV-kanaler att själva kunna välja och ställa krav gör i varje
            fall inte den svenska rödmelerade regeringen.
          </note>
          <note>
            Herr talman! Regeringen sitter fast i en maktkoalition som fäller
            ned bommarna så fort någon vågar yttra sig om en reform som inte
            drar åt kollektivism och förmynderi.
          </note>
          <note>
            Nu ska, såvitt jag förstår, Göran Persson tvingas dra på sig
            den vänsterknäppta tvångskappa som Gudrun Schyman inte ville ha
            men som vänsterpartikongressen i Växjö skickade med henne för
            att kränga på
          </note>
          <note>
            Göran Persson - Vänsterpartiet som vill avskaffa kapitalismen
            och som snor sig som ormar i rödmyrestackar när de ska förklara
            vad det betyder, Vänsterpartiet som fortfar att tro att ju högre
            skatter och ju mer som förstatligas, desto bättre är det. Arme
            Göran
          </note>
          <note>
            Persson!
          </note>
          <note>
            Kom loss, Göran Persson! Det är vår - ja, rentav sommar - år
            2000. Det går inte att lägga töm och betsel på medborgare som
            lever i ett kunskapssamhälle och i en alltmer internationell och
            globaliserad tillvaro, hur mycket man än ropar på detta från LO-
          </note>
          <note>
            borgar och vänsterpartikongresser.
          </note>
          <note>
            Morgondagens verklighet sjuder av valmöjligheter för individen.
            Vi kan knappast fantisera, tror jag, om hur individer och hushåll
            framöver kommer att känna sig oberoende. Internationaliseringen
            eller globaliseringen kan ingen socialdemokratisk nationell regering
            hejda. Det krävs respekt för individens frihet. Och det fordras
            att den etiska kompassen fungerar hos oss alla när möjligheternas
            gränser nära nog utplånas.
          </note>
          <note>
            Det går inte att ens bitvis sitta fast i sådana tokerier som
            att kapitalismen ska avskaffas eller att svensken ska ha överförmyndare
            när övriga européer får uppleva sig vara betrodda.
          </note>
          <note>
            Mona Sahlin har förstås rätt när hon säger att skatter ska sänkas.
            Det finns ingen annan väg, säger hon. Globaliseringen tvingar
            Sverige att sänka kapital- och förmögenhetsskatterna. Och det
            är relativt bråttom. Så talar en av näringsministrarna. Det är
            klart att man när man läser det kan fråga sig om det inte finns
            en ideologisk gräns mellan Göran Persson och Mona Sahlin. Tidigare
            uppmanade ju Persson oss att inse att det finns en sådan gräns.
            Där finns den tydligen.
          </note>
          <note>
            Ja, som vi alla vet: Sverige har världens högsta skattetryck.
            Det har bl.a. lett till att svenska experter skattebefrias medan
            utländska experter verksamma i
          </note>
          <note>
            Sverige särbehandlas med skattesubventioner. Det har lett till
            att 17 av landets 18 aktiemiljardärer av regeringen befriats från
            förmögenhetsskatt på sina aktier.
          </note>
          <note>
            Finns det ingen ideologisk gränslinje däremellan? Det har lett
            till att det är vanliga hederliga och sparsamma medborgare som
            straffbeskattas därför att de levt som vi politiker önskar att
            de ska leva. Det har lett till att många fruktar att statsministern
            ska fortsätta att hålla fastighetsägare på sträckbänken.
          </note>
          <note>
            Herr talman! Sverige behöver få uppleva att medborgare myndigförklaras
            och att individer och familjer äger statsmaktens förtroende. Staten
            är till för medborgarna och inte medborgarna för staten.
          </note>
          <note>
            Den som tror att svensken kommer att erbjudas ökad frihet och
            större förtroende när Schyman nu ska ta nacksving på Persson måste
            ha frikopplat sig från allt vad verkligheten visar.
          </note>
          <note>
            (Applåder)
          </note>
          <note type="speaker">
            Anf. 27 MATZ HAMMARSTRÖM (mp) replik:
          </note>
          <note>
            Herr talman! Alf Svenssons berättelse om den stulna cykeln pekar
            på problem som otvetydigt finns i vårt välfärdssamhälle. I årets
            budget ökar vi kraftigt resurserna till polis- och rättsväsendet.
            Framför allt närpolisen tror jag är viktig i de här sammanhangen.
          </note>
          <note>
            Men det handlar inte bara om detta. Det här är ju en effekt av
            ett samhällsklimat som har väldigt många diffusa orsaker.
          </note>
          <note>
            En viktig orsak är, tror jag, det höga samhällstempot. Jag tänker
            då på stressen, ekonomismen och de ökade klyftorna mellan människor
            ekonomiskt och socialt. De som stal cykeln hör säkert till de
            ungdomar som inte ens kan drömma om att någonsin få råd att köpa
            en cykel för 6 000 kr. Vi behöver alltså en bättre fördelningspolitik
            i Sverige. Vi behöver ha mer tid för barnen; det är alldeles riktigt.
            Bästa sättet att få mer tid för barnen, att få mer tid för föräldrar
            att träffa sina barn, är att sänka arbetstiden.
          </note>
          <note>
            Maxtaxan - eller mixtaxan, som den väl egentligen ska kallas
            eftersom vi nu kombinerar ett procenttak med ett krontal - är
            fördelningspolitiskt bättre än Socialdemokraternas ursprungliga
            modell. En viktig sak att betona är att mixtaxan inte på något
            sätt påverkar de fristående alternativen eftersom de lever på
            bidrag från kommunerna. I och med att de kommunala kostnaderna
            för barnomsorgen ökar kommer också bidragen till de fristående
            alternativen att öka.
          </note>
          <note>
            Alf Svensson kan när det gäller fristående alternativ inom skola
            och barnomsorg vara lugn. Miljöpartiet står fortfarande fast vid
            den linjen och kommer att värna möjligheterna för de fristående
            alternativen även framöver.
          </note>
          <note>
            Jag har en fråga till Alf Svensson och det gäller då en annan
            sak, nämligen EMU. Alf Svensson lyckades trumma ihop en EMU-positiv
            kristdemokratisk majoritet genom att lansera EMU som ett sätt
            att motverka mammon, penningens och habegärets gud. Jag ställer
            mig lite frågande till det. Kan verkligen ett genom
          </note>
          <note>
            EMU ännu mer integrerat EU fungera som en motvikt till mammon?
            Finns det något som helst tecken på ett sådant motviktande i dag?
            Svaret måste rimligen bli nej. Det finns ingenting som tyder på
            någon direkt ambition inom EU att reglera marknadskrafternas fria
            framfart.
          </note>
          <note>
            Ett politiskt inflytande över ekonomin innebär inte med nödvändighet
            kommunism eller socialism.
          </note>
          <note>
            Vad som krävs är att det politiska systemet har rätten, intresset
            för och förmågan att formulera de spelregler som kapitalet har
            att följa. Dessutom handlar det om modet att föreslå bromsande
            åtgärder på områden där marknaden fungerar lite väl friktionsfritt
            i dag och där frihet är detsamma som hänsynslöshet.
          </note>
          <note>
            En möjlighet som diskuterats länge är Tobinskatten, en omsättningsskatt
            på valutatransaktioner. Jag undrar om Kristdemokraterna anser
            att Tobinskatten är en bra metod - att alltså bromsa valutaspekulationerna
            och att få in skatteintäkter som kan användas till bistånd inom
            FN-systemets ram - eller om Alf
          </note>
          <note>
            Svensson och Kristdemokraterna har andra förslag för att bekämpa
            mammon.
          </note>
          <note type="speaker">
            Anf. 28 ALF SVENSSON (kd) replik:
          </note>
          <note>
            Herr talman! Först vill jag hälsa Hammarström välkommen till
            den nya uppgiften att företräda Miljöpartiet här under partiledardebatterna.
          </note>
          <note>
            Jag har förståelse för att Hammarström behöver upp och två sina
            händer efter att ha gjort upp med
          </note>
          <note>
            Socialdemokraterna om maxtaxan. Den går nämligen på tvärs mot
            vad ni har gått ut och sagt förut i det här avseendet.
          </note>
          <note>
            Kom nu inte och dribbla. När ett barn har fyllt ett år, Hammarström,
            så upphör föräldraförsäkringen. Då finns det de som vill ordna
            barnomsorg på ett annat sätt än det som regeringen, ministrar
            och ni föreskriver. De får intet av de här miljarderna - fortsättningsvis
            intet och noll, Hammarström!
          </note>
          <note>
            Sedan får man använda vilka omskrivningar som helst, och sedan
            kan man gå upp här som Göran Persson och säga: Vi står inte för
            förmynderi. Men det är klart att det är förmynderi när vissa får
            noll, och andra, som rättar in sig i ledet, får rejäla skattesänkningar
          </note>
          <note>
            - i synnerhet om de har rejält höga löner.
          </note>
          <note>
            Folk är icke dumma. Folk begriper, och folk ser igenom. Ni har
            sålt er i detta avseende för något som är mindre än en grynvälling
            när det gäller familjepolitiken. Det gör mig häpen.
          </note>
          <note>
            Jag skulle väldigt gärna vilja ta upp frågan om
          </note>
          <note>
            EMU, men det låter sig icke göras i en kort replik på några få
            minuter. Det får vi ta vid ett annat tillfälle.
          </note>
          <note>
            Det är inte enkelt med EMU. Det är inte bara fördelar - det är
            också nackdelar. Men när man har vägt de här skålarna mot varandra
            så är det min ärliga övertygelse att Sverige bör vara med i det
            EMU som finns.
          </note>
          <note>
            Sedan är det ju förfärande lätt att göra som Hammarström, och
            som kongressen gjorde där i Vadstena.
          </note>
          <note>
            Ni bara fyllde på, och fyllde på och fyllde på! När någon frågade:
            Vad kostar detta? så sade ni: Det har vi ingen aning om!
          </note>
          <note>
            Den repliken har funnits förr i samhällsdebatten, men då har
            den funnits där i skämtsammanhang. Akta er för att hamna där!
          </note>
          <note>
            (Applåder)
          </note>
          <note type="speaker">
            Anf. 29 MATZ HAMMARSTRÖM (mp) replik:
          </note>
          <note>
            Herr talman! Jag tvår inte mina händer för mixtaxan, och jag
            dribblar inte heller.
          </note>
          <note>
            Det hade varit bättre för debatten om de borgerliga partierna
            inte hade lagt ut dimridåer om att mixtaxan försämrar för de fristående
            alternativen, för det gör den inte.
          </note>
          <note>
            Däremot håller jag med om att de föräldrar som av olika anledningar
            väljer att vårda sina barn hemma inte får del av de pengar som
            nu går till maxtaxan -
          </note>
          <note>
            det är alldeles riktigt.
          </note>
          <note>
            Som det nu är så tar föräldraförsäkringen slut efter
          </note>
          <note>
            12 månader. Men som en del av budgetuppgörelsen kommer det att
            vara 13 månader snart, och vi har som mål att förlänga föräldraförsäkringen
            till 15 månader.
          </note>
          <note>
            Sedan vill vi fylla ut tiden mellan 15 månader och tre år med
            ett dubbelt barnbidrag för de barn som inte är inskrivna inom
            barnomsorgen.
          </note>
          <note>
            För att råda bot på obalansen kommer vi också att lägga fram
            ett förslag i höstens motionstid om att man ska få möjlighet att
            vara anställd som kommunal dagbarnvårdare åt eget barn. Där finns
            det en majoritet i riksdagen om de borgerliga partierna väljer
            att stödja detta förslag.
          </note>
          <note>
            Även om två minuter är lite kort tid för att beskriva hela EMU-problematiken
            så kunde det ändå vara intressant att höra åtminstone ett förslag
            på hur kristdemokraterna vill motverka mammon i EMU och EU.
          </note>
          <note type="speaker">
            Anf. 30 ALF SVENSSON (kd) replik:
          </note>
          <note>
            Herr talman! Jag är naturligtvis mycket imponerad av att Hammarström
            har den tilltron till oss att vi kan motverka mammon. Nu är det
            ju så att mammon inte bara huserar i Sverige, utan han - för det
            är väl en han - är numera globaliserad och internationaliserad.
            Och då hjälper det inte alltid så mycket vad vi tycker i den här
            kammaren. Men ett faktum råder: Vi behöver ty oss till andra ekonomier
            för att över huvud taget kunna försvara vår lilla svenska ekonomi
            mot de enormt starka krafter som, om vi nu ska använda uttrycket,
            mammon är i besittning av.
          </note>
          <note>
            Sedan är det det här vanliga med Miljöpartiet.
          </note>
          <note>
            Man säger: Ja, nu har vi ställt upp på detta, men sedan kommer
            vi med en motion här framöver, och så småningom lägger vi fram
            det förslaget.
          </note>
          <note>
            Man vet aldrig var man har er. Ni har ju gjort upp nu med Socialdemokraterna,
            och de sitter naturligtvis och håller andan. Står ni för uppgörelsen,
            eller står ni inte för den?
          </note>
          <note>
            Det är det faktiskt ingen som vet i dag. Vid varje analys som
            görs i medierna säger man att man inte riktigt vet hur Miljöpartiet
            kommer att ställa sig i de här frågorna framöver. Nej, det vet
            vi inte efter replikskiftet med Hammarström här i dag heller.
          </note>
          <note type="speaker">
            Anf. 31 LENNART DALÉUS (c):
          </note>
          <note>
            Herr talman! När det är slutdebatt i kammaren så brukar vi som
            är partiledare ganska mycket stå och gnälla över det som har varit.
            Möjligen är det det som gör att vi inte är så populära, i alla
            fall inte alla av oss, som partiledare i den här typen av arbete.
          </note>
          <note>
            Jag ska inte bara gnälla i dag, utan säga att det finns en del
            saker som faktiskt har varit bra. Vi har åstadkommit en del bra
            saker under det gångna året.
          </note>
          <note>
            Det viktigaste tycker jag är att vi tack vare en fredlig utveckling
            i vår omvärld har kunnat frigöra resurser till vård och omsorg.
            Det har varit, och är, ett viktigt beslut. Det innebär en rejäl
            satsning på primärvård, äldreomsorg och psykiatri samt ökad tillgänglighet
            och mångfald i vården. Allt detta ska kunna byggas efter lokala
            förutsättningar, även om det är ett nationellt ansvar att se till
            att det drivs i gång ett förändringsarbete.
          </note>
          <note>
            För oss i Centerpartiet är det inte någon ideologisk fråga vem
            som äger vården, som det ju är på lite andra håll. Det tycker
            jag är en praktisk fråga - det är en fråga om efterfrågan på och
            tillgång till bra vård.
          </note>
          <note>
            Det som är en ideologisk fråga för oss är att vården ska ges
            efter behov och vara solidariskt och rättvist fördelad, och det
            är någonting annat.
          </note>
          <note>
            De här fyra områdena kommer att vara viktiga när det gäller att
            ge ny inriktning på vården. Det räcker inte med det som Lars Engqvist
            i går redovisade som en handlingsplan, och som bygger mycket på
            det gemensamma arbetet. Det finns mycket övrigt att önska om hur
            en nationell handlingsplan för vården skulle se ut. Men det finns
            säkert utrymme att ge sig i kast med ett sådant arbete under de
            kommande åren.
          </note>
          <note>
            Den andra sidan av myntet var försvaret och försvarets nya organisation.
            Den kommer att ge oss bättre möjligheter att möta nya typer av
            hot. Vi har fått en sårbarhet i samhället som har ökat på många
            sätt, och blivit förändrad. Vi måste förebygga den sårbarheten
            med mer sofistikerade metoder än kanoner.
          </note>
          <note>
            Den omställning som vi genomför nu leder till ett bättre försvar
            - lite i likhet med den diskussion som jag tycker man kan föra
            från tid till annan för att se vad som har hänt på energiområdet.
            Jag är övertygad om att vi kommer att kunna föra något av samma
            diskussion om 5-10 år när det gäller försvaret och vad vi gjorde
            av de resurser som blev över. Var det rätt inriktning, eller var
            det inte? Jag välkomnar alltså att vi gör en sådan summering om
            5-10 år och ser vilken väg som var den riktiga och rätta.
          </note>
          <note>
            Vi vill vara med om att forma ett modernt försvar som klarar
            av att försvara internationella och nationella nära värden. Det
            innebär förstås också att vi ska ha ett ökat säkerhetspolitiskt
            samarbete och ökad samordning. Men det finns inte skäl att ompröva
            vår militära alliansfrihet i ett säkerhetspolitiskt perspektiv.
          </note>
          <note>
            Det andra, herr talman, som man kan vara glad över är att vi
            har en god ekonomisk utveckling i Sverige, för så är det ju. Det
            krävdes stort politiskt mod att genomföra en sanering av ekonomin
            av det slaget.
          </note>
          <note>
            Det politiska ledarskap som då användes skördar
          </note>
          <note>
            Sverige som nation nu frukterna av. Men vi kan inte bara njuta
            de frukterna, utan nu ska vi också skapa rättvisa och förändring.
          </note>
          <note>
            Jag menar att det behövs en fortsatt förändring av svensk ekonomi
            för att den ska fortsätta att vara framgångsrik. Trots den goda
            högkonjunktur som vi har nu, präglas stora delar av Sverige av
            arbetslöshet, avfolkning, tomma lägenheter och en tilltagande
            segregation. Tillväxt sker bara i vissa delar av vårt land. Sverige
            håller på att tudelas.
          </note>
          <note>
            Vi menar att vi måste ha en fortsatt reformpolitik som syftar
            till att stärka den enskilda människans möjligheter och utveckla
            de enskilda småföretagens möjligheter. På det sättet kan vi skapa
            tillväxt i hela landet. Vi måste sänka skatterna, göra det lättare
            att starta och driva småföretag och förbättra skolan och infrastrukturen.
          </note>
          <note>
            Herr talman! När man säger infrastruktur leder det snabbt in
            på detta med bredband. Jag läste i tidningen i dag att när man
            säger bredband i den politiska debatten numera så fnissar omgivningen,
            eftersom man tar i en fråga av det slaget. Nu fnissade inte Alf
          </note>
          <note>
            Svensson, men det var en grej i det Alf Svensson sade där jag
            inte riktigt gör samma bedömning. Alf Svensson sade att vi inte
            kan skapa trygghet via Internet och bredband. Det är naturligtvis
            på sitt sätt rätt. Men jag tror att det i det synsättet ligger
            möjligen ett ifrågasättande av det här nya instrumentet som en
            del i att faktiskt skapa trygghet i samhället.
          </note>
          <note>
            Om vi använder det nya instrumentet rätt över hela landet ger
            det möjlighet till den distansutbildning som ger människor trygghet.
            Använt rätt leder naturligtvis utnyttjandet av informationstekniken
            i form av bredband till att vi kan nyttiggöra oss det som lite
            förenklat heter telemedicin. Vi kan höja kvalitet i vården av
            äldre människor utanför de orter som har tillgång till en gott
            vårdsystem. Jag tror att det skapar trygghet. Vi behöver arbeta
            nära varandra som människor. Jag tror att vi måste bejaka de här
            nya instrumenten som en del i trygghetsskapandet.
          </note>
          <note>
            Nu ska jag kanske inte referera mer till Alf Svensson, men jag
            såg någonstans att Alf Svensson sade att man inte kan köra timmerstockar,
            timmerlass eller något sådant på bredband. Det är begriper jag
            också att man inte kan göra. Men man kan inte köra distansutbildning
            på en asfalterad väg. Det går inte heller. Vi måste ha förmågan
            att kombinera både de här grejerna om vi ska kunna se på infrastrukturen
            på rätt sätt.
          </note>
          <note>
            Herr talman! Jag tror alltså att en digital allemansrätt vore
            bra. Det är inte det som regeringen har skapat. Jag kommer att
            granska detta sedan. Näringsministern har sagt att inom två år
            kommer 98 % av befolkningen i landet att ha tillgång till bredband.
            Det är våren 2002. Vi ska kolla det. Jag tror tyvärr inte att
            det arbete regeringen bedriver på det området leder till det.
            Men det är en senare fråga.
          </note>
          <note>
            Den tredje delen jag vill ta upp är att det har varit bra att
            det funnits möjligheter att skapa överenskommelser inom familjepolitiken.
            Det har skett. Familjer vill ha valfrihet och mångfald. Familjer
            vill ha bättre resurser. Så är det.
          </note>
          <note>
            Nu finns det ett gemensamt borgerligt alternativ till maxtaxa.
            Det lägger grunden till att alla familjer får lika möjligheter,
            men lösningen behöver inte vara likadan. Det borde stämma med
            Miljöpartiets politik.
          </note>
          <note>
            Men trots det här resonemanget som fördes alldeles nyss stämmer
            inte det. Det är alldeles uppenbart att
          </note>
          <note>
            Miljöpartiet har sålt smöret till Socialdemokraterna och möjligen
            också tappat pengarna.
          </note>
          <note>
            Jag hoppas, Matz Hammarström, att det ska vara möjligt att diskutera
            de här frågorna. Jag hoppas att det ska vara möjligt att nå breda
            lösningar med den inriktning som jag trodde att ni i Miljöpartiet
            hade.
          </note>
          <note>
            Herr talman! Det förtjänar barnen, och det förtjänar barnens
            föräldrar.
          </note>
          <note>
            (Applåder)
          </note>
          <note type="speaker">
            Anf. 32 LARS LEIJONBORG (fp):
          </note>
          <note>
            Herr talman! Jag tänkte be att få illustrera mitt inledande resonemang
            med ett litet citat från en partiledardebatt under förra året.
          </note>
          <note type="speaker">
            "Anf. 35 Statsminister GÖRAN PERSSON (s) replik:
          </note>
          <u who="unknown" xml:id="i-d1dc7ad51192cbc1-0">
            <seg>
              Fru talman! Sälj Telia, säger Lars Leijonborg.
            </seg>
          </u>
          <note>
            Aldrig. Det skall vara kontrollerat av offentliga instanser,
            gärna i samverkan med ett annat nordiskt land som har en god tradition
            på det här området."
          </note>
          <note>
            Nu ser vi på TV varje dag hur Björn Rosengren jublar över att
            Teliaaktien har blivit en folkaktie och att hela bolaget ska säljas
            ut.
          </note>
          <note>
            Med detta vill jag inte alls ägna mig åt något politikerkäbbel
            och säga att ni inte ska ta våra idéer. Det är precis tvärtom.
            Jag tror inte att ni har svängt i den här frågan på grund av våra
            argument. Teliaaktien som folkaktie var ju vår idé som ni argumenterade
            emot. Ni har svängt på grund av att ni har tvingats av omständigheterna.
            Och så är det ofta. En hel del av det som händer i Sverige i dag
            är mer liberalt än socialdemokratiskt. Ett Sverige med 6 miljoner
            aktieägare var ju inte er vision. Det var vår vision. Ett Sverige
            i
          </note>
          <note>
            EU var en tanke som Socialdemokraterna länge avskydde. En avreglerad
            telemarknad var Socialdemokraterna mycket skeptiska mot.
          </note>
          <note>
            Det som är bra i Sverige händer alltför ofta trots
          </note>
          <note>
            Socialdemokraterna, inte tack vare Socialdemokraterna.
          </note>
          <note>
            Vi kan ta den här veckan. Det är inte bara det att
          </note>
          <note>
            Telia såldes i förrgår. Det var bra. I förrgår fick vi dessutom
            majoritet för inrättandet av en oberoende riksrevision under riksdagen.
            I går fick vi efter 25 års kamp besked om att Socialdemokraterna
            accepterar ett husläkarsystem.
          </note>
          <note>
            De här exemplen är trots allt undantag. För mig visar de verkligen
            inte att det är väl med den riksdagsmajoritet som nu finns. För
            mig är det tvärtom uppenbart att vi behöver en riksdagsmajoritet
            som bejakar en liberal utveckling i stället för att ständigt spjärna
            emot den.
          </note>
          <note>
            Om jag får vara lite personlig, är det detta som alltid har fascinerat
            mig i politiken, dvs. den här skärningspunkten mellan idéer och
            konkreta beslut. Man måste ha en fast grund av värderingar. Bara
            idéer blir för fluffigt. Det spännande är när idéerna materialiseras
            i form av konkreta beslut. Ibland sker det efter en lång och hård
            opinionsbildning och många sammanträden och ibland efter kompromisser.
            Det är när de påverkar människor av kött och blod som idéerna
            blir levande.
          </note>
          <note>
            Å andra sidan är beslut utan idéer något för byråkrater. Flinka
            ämbetsmän kan smidigt sno ihop vilken beslutsformulering som helst.
            Och det kan säkert vara ett spännande och hedervärt yrke det också,
            men det är ingenting för mig.
          </note>
          <note>
            Jag minns när jag i början på 70-talet, när jag var några och
            20 år, ledde ett arbete i min dåvarande hemkommun om att bygga
            ut daghem. Vi gick i parker och skogsbackar och diskuterade och
            bestämde var nya daghem skulle ligga. Ända sedan dess har jag
            känt den här fascinationen över att få delta i en demokratisk
            process som förändrar samhället och som förändrar villkoren för
            enskilda människor. Idén med just det projektet var att skapa
            bättre uppväxtvillkor för barn och större jämställdhet bland föräldrar.
          </note>
          <note>
            Trots att Folkpartiets siffror under mina år i politiken sällan
            har varit så där riktigt höga, har jag haft förmånen att många
            gånger få uppleva hur politiskt arbete lönar sig och hur idéer
            till sist har kunnat förvandlas till beslut och konkreta samhällsförändringar.
          </note>
          <note>
            Min bild av ministären Persson är att den inte har särskilt många
            idéer. Den tvingas av omständigheterna att ibland fatta vissa
            beslut, men idéer och egentligt ledarskap är en bristvara.
          </note>
          <note>
            Ni riskerar att uppfattas som 50 %-medlemmar, sade Luxemburgs
            gästande premiärminister häromveckan när han var i Stockholm.
            Och så är det. Regeringen flyter med opinionen snarare än att
            forma den.
          </note>
          <note>
            Häromdagen skrev Tony Blair en artikel tillsammans med sin spanske
            kollega, Aznar. Budskapet i den var mycket tydligt riktat till
            de regeringar i Europeiska unionen som drar benen efter sig: Nu
            måste vi satsa på att utveckla samarbetet i Europa, inte bromsa
            och tveka. Jag hoppas verkligen att Göran Persson uppfattar den
            brittisk-spanska vinken.
          </note>
          <note>
            Jag skulle vilja använda resten av min talartid här till att
            koncentrera mig på två idéer. Båda har det gemensamt att de inte
            är som de idéer jag började med att tala om, att de kan förverkligas
            trots socialdemokratiskt maktinnehav. För mig är det rätt uppenbart
            att de kräver en ny majoritet i den här riksdagen.
          </note>
          <note>
            Det första är den frihetsidé som innebär att alla får en bra
            grund av bildning att stå på i livet. Det gläder mig mycket att
            också Bo Lundgren, och även Gudrun
          </note>
          <note>
            Schyman för den delen, lade stor vikt vid skolfrågorna tidigare
            i debatten.
          </note>
          <note>
            Jag slås ofta av det paradoxala att vi ständigt talar om att
            vi är på väg in i kunskapssamhället men att vi
          </note>
          <note>
            - eller snarare de av oss som har majoriteten - samtidigt accepterar
            att många skolor befinner sig i en nedåtgående spiral.
          </note>
          <note>
            Jag skulle de närmaste åren vilja vara med om en verklig kursomläggning
            i svensk skolpolitik - ett återupprättande av bildningsidealet
            där det är fint att bli lärare, där arbetsro på lektionerna är
            en självklarhet, där varje elev respekteras och får den stimulans
            och det stöd som han eller hon behöver, där alla som går ut grundskolan
            kan läsa bra, kan skriva och kan räkna den vardagsmatematik vi
            alla då och då behöver och där gymnasiet inte bara ses som en
            förlängning av grundskolan utan som en skolform där alla inte
            bara ska vilja börja utan också vilja fullfölja därför att den
            har en särart och präglas av stor mångfald och respekt för olika
            elevers olika läggningar.
          </note>
          <note>
            Svensk skolpolitik har tyvärr bestått av en räcka felbeslut från
            70-talet och framåt. Det kommer att ta ett antal år att rätta
            upp det, men det är hög tid att börja. Det är hög tid att höja
            lärarlönerna, att satsa på speciallärare igen, att riva upp gymnasiereformen,
            att satsa på karriärtjänster inom läraryrket, att satsa på gedigna
            ämneskunskaper i lärarutbildningen, att ge betyg tidigare och
            att skicka entydiga signaler om att mobbning, skolk och könsord
            inte accepteras. En sådan kvalitets- och kunskapsskola skulle
            jag vilja vara med om att återupprätta. Och, som sagt, jag är
            tyvärr övertygad om att den nuvarande majoriteten här i kammaren
            inte är förmögen att åstadkomma det.
          </note>
          <note>
            Det andra är att det är sorgligt att se hur nationalismen har
            grepp om svenska folket. Jag skulle verkligen vilja medverka till
            att internationalism och inte minst känsla för Europa fick genomsyra
            det svenska folket. SCB:s majundersökning visar att motståndet
            mot både EMU och unionen växer. Som jag redan har varit inne på
            tycker jag att den nuvarande regeringen har ett stort ansvar genom
            dels sin ovilja att själv vara en tydlig opinionsbildare, dels
            sin legitimering av partier som är motståndare till internationalism.
            En röst på liberalerna är alltid en röst för samverkan, för fred
            och demokrati.
          </note>
          <note>
            Vi gör allt vad vi kan för att bilda opinion i Sverige för EMU.
            Men vi känner oss många gånger ganska ensamma i det arbetet. Vi
            har bl.a. haft en debattserie tillsammans med Vänsterpartiet som
            jag hoppas hade viss effekt. Men, som sagt, det behövs betydligt
            fler krafter på ja-sidan i det här arbetet. Vi skulle vilja se
            en bred tvärpolitisk opinionsrörelse för valutasamarbetet. Jag
            tror för min del att inget annat kan vända den nuvarande opinionsutvecklingen.
          </note>
          <note>
            Vi vill också helhjärtat satsa på en snabb utvidgning av unionen.
            Vänsterpartiet håller redan på att skrämmas och påstå att en större
            union ger mindre inflytande för just Sverige. Den debatten måste
            vi
          </note>
          <note>
            Europavänner ta och vinna.
          </note>
          <note>
            Jag vill, innan jag slutar, i det här sammanhanget också nämna
            Partnerskap för fred. Det är en mycket spännande organisation
            som Nato tagit initiativ till och som nu omfattar över 40 länder.
            PFF menar jag är just i dag det närmaste en alleuropeisk fredsordning
            vi kan komma. I morgon kan vi säkert komma ännu längre.
          </note>
          <note>
            Ryssland är nu på väg tillbaka in i PFF. Det skulle vara katastrof
            om man i Vänsterpartiet fick gehör för det krav man yttrade på
            sin kongress att Sverige ska lämna PFF. Tvärtom är ju tätast möjliga
            samarbete med Nato och med Ryssland det som är det bästa för svensk
            säkerhet. Att lämna den struktur där de båda samverkar militärt
            vore för att uttrycka sig diplomatiskt inte i Sveriges intresse.
            För att säga som det är vore det helt vansinnigt.
          </note>
          <note>
            Alltså: Vi lever i en tid då mycket utvecklas i liberal riktning.
            Globaliseringen och informationsrevolutionen är ofta frihetens
            verktyg. Men också i denna tid behövs tydliga värderingar om varje
            individs värde och rätt och att de värderingarna kan hävdas med
            största möjliga kraft i det politiska systemet.
          </note>
          <note>
            För oss liberaler är det tydligt att det inte duger med enstaka
            liberala förändringar som tvingas på en motsträvig regering. Vi
            känner otålighet att få större inflytande, inte minst för att
            återupprätta bildningsidealet och göra Sverige öppet för internationell
            samverkan.
          </note>
          <note>
            (Applåder)
          </note>
          <note>
            Anf. 33 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det var ett intressant anförande som
          </note>
          <note>
            Lars Leijonborg höll. Jag noterar att han har bytt argumentationslinje.
            För något år sedan var den att allt elände i Sverige berodde på
            regeringen. Nu är det en annan argumentation som gäller. Nu går
            det bra trots regeringen. Det där kan man kanske ha lite roligt
            åt.
          </note>
          <note>
            Sedan är det ju också en beskrivning av Folkpartiet som görs,
            som alla stora tankars moder i politiken.
          </note>
          <note>
            Det vore kanske roligare om någon annan företrädare för något
            annat parti hade uttryckt det än partiledaren själv. Men okej,
            självförtroende sitter väl inte i vägen.
          </note>
          <note>
            Det var dock en stor folkpartistisk tanke som jag gärna ville
            att Lars Leijonborg skulle ha utvecklat, men som han helt gick
            förbi. Det är att Folkpartiet vill bli medlemmar i Nato. Varför?
            Utveckla den saken inför kammaren!
          </note>
          <note type="speaker">
            Anf. 34 LARS LEIJONBORG (fp) replik:
          </note>
          <note>
            Fru talman! Jag och statsministern har en del gemensamt. Jag
            utvecklade nyss här att även jag och
          </note>
          <note>
            Gudrun Schyman har en del gemensamt. Statsministern och jag har
            ju våra popularitetssiffror gemensamt, så jag tycker att det är
            mycket bra att vi för ett resonemang om viktiga samhällsfrågor.
          </note>
          <note>
            Jag skulle gärna vilja att statsministern som gammal skolminister
            tog upp de handskar jag ständigt kastar om skolfrågan. Jag har
            hållit på i flera år nu och det är fullt av handskar som ligger
            här, men Göran Persson plockar aldrig upp dem. Resonera med mig
            om skolfrågan någon gång!
          </note>
          <note>
            Det kanske överraskar kammaren, men jag får trots mina popularitetssiffror
            rätt mycket beundrarpost, och den handlar till mycket stor del
            om det arbete som jag och Folkpartiet bedriver om skolfrågan.
            Det finns en enorm oro ute bland människorna över skolfrågan.
            Tala alltså mer om den, Göran Persson!
          </note>
          <note>
            Jag var i förra veckan två dagar i Bryssel och studerade särskilt
            det arbete som nu bedrivs med att bygga upp en europeisk försvarskapacitet.
            Vi stöder det, eftersom vi tror att det kan finnas fall där Europa
            behöver agera gemensamt med militära resurser. När man är där
            är det dock alldeles uppenbart att det arbetet är marginellt när
            det gäller att främja en positiv säkerhetspolitisk utveckling
            i världen i stort. Det avgörande är om vi kan skapa en alleuropeisk
            fredsordning.
          </note>
          <note>
            För några veckor sedan samlades i Vilnius de nio länder som redan
            har skickat in ansökningar om
          </note>
          <note>
            Natomedlemskap. Så fort en ny amerikansk president blir vald
            i november kommer han att få ta ställning till dessa ansökningar.
            Fler och fler resonerar nu om möjligheten att den amerikanske
            presidenten - naturligtvis efter konsultationer med Putin i Moskva
            på samma sätt som man nu diskuterar ett gemensamt robotförsvar
            - kommer att förorda att dessa nio medlemmar släpps in i Nato.
            Man kallar detta för Big
          </note>
          <note>
            Bang.
          </note>
          <note>
            Om den situationen inträffar kommer Göran Perssons säkerhetspolitik
            att förefalla bisarr. Sverige kommer att ligga som en isolerad
            ö, omgivet av Natoländer - länder som har insett värdet av samverkan
            för gemensam säkerhet. Den situationen bör undvikas.
          </note>
          <note>
            Det finns också ett mera praktiskt motiv, att det som nu sker
            i Europa så att säga gräver nya diken i säkerhetspolitiken. Också
            av det skälet är det oerhört viktigt att Sverige är med i Nato.
          </note>
          <note>
            Jag hoppas - det är lite olika uppgifter om det -
          </note>
          <note>
            att Sverige tillhör dem inom EU som säger att det som vi gör
            gemensamt måste ske i tät samverkan med
          </note>
          <note>
            Nato, men det är klart att detta vårt budskap blir trovärdigare
            om Sverige självt är medlem.
          </note>
          <note>
            Detta var två starka argument.
          </note>
          <note>
            Anf. 35 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Om det första som Leijonborg pekar på i sitt inlägg,
            nämligen Partnerskap för fred, och om den framväxande alleuropeiska
            säkerhetsordning som också inbegriper Ryssland, är vi överens.
            Därvidlag följer jag resonemanget nära och noga. Men om det växer
            fram en sådan alleuropeisk säkerhetsordning, hur gynnas den av
            att Sverige söker medlemskap i
          </note>
          <note>
            Nato, och hur gynnas säkerheten i vår del av Europa av att en
            sådan förändring sker? Det är den springande punkten. Om man ser
            den utveckling som pågår, varför då vidta den här typen av åtgärder?
          </note>
          <note>
            Ett Natomedlemskap står också i väldigt stark strid med vad många
            svenskar önskar sig, såvitt jag förstår också många folkpartister.
            Kanske kan Lars
          </note>
          <note>
            Leijonborg där i viss mening söka tröst - det är möjligt att
            det är just den felbedömningen som förklarar hans låga popularitetssiffror.
          </note>
          <note>
            Det skulle ändå vara intressant att höra hur det intellektuellt
            hållbara resonemanget ser ut. Om man tror på den alleuropeiska
            säkerhetsordning som växer fram, varför skulle Sverige då söka
            medlemskap i
          </note>
          <note>
            Nato?
          </note>
          <note type="speaker">
            Anf. 36 LARS LEIJONBORG (fp) replik:
          </note>
          <note>
            Fru talman! Den undersökning som statsministern redovisar var
            gjord före vårt ställningstagande om
          </note>
          <note>
            Natomedlemskap. Det var dessutom samma undersökning som visade
            Göran Perssons låga popularitetssiffror. Låt oss därför lägga
            den åt sådan.
          </note>
          <note>
            Göran Persson prisar Partnerskap för fred, men det är ju ett
            Natoinitiativ. Det händer oerhört mycket spännande i säkerhetspolitiken
            just nu. Det är nästan ofattbart att USA:s president är i Moskva
            och diskuterar gemensamt raketförsvar med Ryssland. Var är
          </note>
          <note>
            Sverige i den utvecklingen? Vi står utanför. Och varför det?
            Jo, därför att vi har en så fördomsfull inställning till det västliga
            försvarssamarbetet.
          </note>
          <note>
            Det nya Nato är öppet mot Östeuropa, och det är i detta nya Nato
            som Sverige har en självklar plats.
          </note>
          <note type="speaker">
            Anf. 37 MATZ HAMMARSTRÖM (mp):
          </note>
          <note>
            Fru talman! Alf Svensson sade tidigare att man inte vet var man
            har Miljöpartiet, men det vet man allt. Det finns mellan blocken,
            och det är det som gör oss till ett nyckelparti i svensk politik.
            Tyvärr vet man alltför väl var man har kristdemokraterna: tätt
            klistrade till moderaterna.
          </note>
          <note>
            Fru talman! Om vi vill bygga ett samhälle som är långsiktigt
            hållbart ekologiskt, socialt och demokratiskt, krävs det en hel
            del förändringar. En del av dessa förändringar kan upplevas som
            uppoffringar, andra som en befrielse, men ett är säkert: Det går
            inte att fortsätta i de invanda hjulspåren. Det måste ske något
            nytt, för det håller på att gå åt skogen med miljön och även med
            vår hälsa.
          </note>
          <note>
            Det nya som måste till är grön skatteväxling och sänkt arbetstid.
            Det är inte det enda som behövs, men det är två stora och nödvändiga
            reformer.
          </note>
          <note>
            Som de flesta känner till fungerar den koldioxid som finns i
            atmosfären som glaset i ett växthus. Den reflekterar den långvågiga
            värmestrålningen tillbaka till jorden och höjer jordens temperatur.
            Jordens klimat är på väg att förändras, och det kan medföra allvarliga
            störningar i vädersystemet.
          </note>
          <note>
            Allt tyder på att det är världens fattiga som kommer att drabbas
            värst av växthuseffekten. I områden där man redan har så svåra
            torrperioder att man ligger på marginalen för att kunna försörja
            sig, t.ex. i delar av Afrika, är det troligt att det blir ännu
            torrare. I
          </note>
          <note>
            folkrika och fattiga delar av Asien riskerar ännu fler människor
            att drabbas av svåra översvämningar. Det här är ett jättelikt
            etiskt problem för framtiden.
          </note>
          <note>
            Ett annat stort miljöproblem är uttunningen av ozonskiktet. Tidigare
            har man trott att ozonlagrets uttunning successivt skulle minska
            genom reduceringen av utsläppen av freoner, men det har nu visat
            sig att det finns ett samband mellan växthuseffekten och ozonskiktets
            uttunning. De ökade koldioxidutsläppen påskyndar uttunningen av
            ozonskiktet, och det är mycket oroande.
          </note>
          <note>
            Forskare uppmanar föräldrar att se till att deras barn har åtminstone
            T-shirt och hatt på sig på badstranden i sommar. Solens livgivande
            strålar har alltså förvandlats till ett hot.
          </note>
          <note>
            Det är uppenbart att det krävs snabba och effektiva åtgärder
            för att minska koldioxidutsläppen, och ansvaret vilar tungt på
            världens politiker. Vi gröna har åtminstone början på en lösning
            av problemet, och det är den gröna skatteväxling som jag nyss
            nämnde.
          </note>
          <note>
            En grön skatteväxling innebär att vi växlar sänkta inkomstskatter
            och arbetsgivaravgifter mot höjda energi- och miljöskatter. När
            det blir dyrare att använda fossila bränslen kommer den tekniska
            utvecklingen att stimuleras. Nya bränslen och bränslesnålare fordon
            kommer att introduceras på marknaden. Moderaternas populistiska
            förslag att sänka bensinskatten är alltså direkt teknikfientligt.
          </note>
          <note>
            Fru talman! Det går bra för Sverige, åtminstone när det gäller
            konsumerandet och transporterandet.
          </note>
          <note>
            Prognosmakarna övertrumfar varandra när det gäller att skriva
            upp tillväxtsiffrorna. Trots detta är det många som mår dåligt.
            Barn mår dåligt i en skola som går på knäna. Vuxna mår dåligt
            på tidspressade arbetsplatser eller som arbetslösa - en upplevelsemanisk
            värld.
          </note>
          <note>
            Sjukskrivningsperioderna blir fler och längre och läkemedelskonsumtionen
            ökar, trots att det går så bra för Sverige. Eller är det kanske
            på grund av den höga tillväxten, den kraftiga konsumtionsökningen,
            det höga tempot och det allmänna transport-och-frakthålligånget
            som många mår dåligt?
          </note>
          <note>
            Om det nu är så att ekonomin mår bra men många människor inte
            gör det, borde vi då inte använda de ökade resurserna för att
            göra något som minskar stress och press och skapar andrum och
            tid för rekreation, reflexion och möten mellan människor? Borde
            vi inte äntligen sänka normalarbetstiden i Sverige?
          </note>
          <note>
            Vi har gjort det förr. År 1919 sänktes veckoarbetstiden till
            48 timmar. År 1957 sänktes den till 45
          </note>
          <note>
            timmar. År 1966 sänktes den till 42 ½ timmar. År
          </note>
          <note>
            1970 sänktes den till 40 timmar. Andra länder har fortsatt att
            sänka, men i Sverige har vi fastnat i 40-
          </note>
          <note>
            timmarsveckan. Den senaste generationen har inte haft någon arbetstidsförkortning
            alls utan bara mött ökade krav på effektivitet.
          </note>
          <note>
            1919 års sänkning till 48 timmar föregicks av en lång riksdagsdebatt.
            Högern och Bondeförbundet röstade emot med motiveringen att en
            sänkning av arbetstiden skulle drabba landet med katastrof. Produktionen
            skulle minska och näringslivet slås ut.
          </note>
          <note>
            Tongångarna känns igen. Tyvärr är dagens folkpartister inte lika
            framsynta som dåvarande liberala statsministern Nils Edén.
          </note>
          <note>
            På grund av den rådande ekonomistiska enögdheten har det huvudsakliga
            budskapet i medierna och från politiker varit att det vore ekonomiskt
            vansinne att sänka arbetstiden. Men sanningen är, fru talman,
            att vi även med sänkt arbetstid kommer att ha ekonomisk tillväxt
            och mer i plånboken än i dag.
          </note>
          <note>
            Det är alltså inte fråga om några ekonomiska försämringar om
            vi väljer att sänka arbetstiden. Det vi har att välja mellan är
            bibehållen 40-timmarsvecka och 50 % mer att konsumera för år 2015
            eller 30-
          </note>
          <note>
            timmarsvecka och 20 % mer i plånboken.
          </note>
          <note>
            Nu finns det de som talar om sämre välfärd om vi bara ökar konsumtionsutrymmet
            med 20 % i stället för 50 %. Det är ungefär samma personer som
            tycker att vi sviker vår uppgift som konsumenter när vi bakar
            vårt eget bröd eller går till stan i stället för att ta taxi eller
            åka bil.
          </note>
          <note>
            Välfärd kan inte mätas i hur mycket pengar vi har i plånboken.
            Välfärd är mer än materiella tillgångar.
          </note>
          <note>
            När det gäller kostnaden för en arbetstidsförkortning skulle
            jag vilja citera Arne Geijers kloka ord från 1954 i debatten inför
            sänkningen från 48 till 45
          </note>
          <note>
            timmar. Han var då ordförande i Metallindustriarbetareförbundet.
            Arne Geijer sade så här: "Vi kan aldrig vänta på den tidpunkt,
            då vi har råd med att genomföra en reform av det här slaget. Om
            vi väntar så förbrukar vi den förbättrade produktionen på annat
            sätt inom den nationella ekonomin. Det omöjliggör genomförandet
            av en arbetstidsförkortning. Man får göra klart för sig om läget
            är sådant, att en arbetstidsförkortning är nödvändig och berättigad.
            Man måste bestämma sig och genomföra den och sen blir det en fördelningsfråga
            inom samhällsekonomin."
          </note>
          <note>
            Jag och Miljöpartiet tycker att läget uppenbart är sådant att
            en arbetstidsförkortning är både nödvändig och berättigad. Vi
            måste ta tiden tillbaka.
          </note>
          <note>
            I detta anförande instämde Birger Schlaug, Barbro
          </note>
          <note>
            Feltzing, Mikael Johansson, Thomas Julin, Per Lager,
          </note>
          <note>
            Gudrun Lindvall, Gunnar Goude, Helena Hillar Rosenqvist och Kerstin-Maria
            Stalin (alla mp).
          </note>
          <note type="speaker">
            Anf. 38 LENNART DALÉUS (c) replik:
          </note>
          <note>
            Fru talman! Jag kan instämma i mycket av principerna om miljöfrågorna
            som Matz Hammarström redovisade. Men det finns några saker i Miljöpartiets
            agerande som man inte kan förstå över huvud taget.
          </note>
          <note>
            Det första gäller synen på skatter. Miljöpartiet har under arbetet
            med budgeten varit med om att inte jämställa skatter mellan olika
            näringsgrenar i landet på ett sådant sätt att det drabbar den
            svenska landsbygden, om jag förkortar beskrivningen väldigt mycket.
            Jag undrar varför man gör det.
          </note>
          <note>
            Det andra hänger samman med synen på transporter och annat. Miljöpartiet
            har varit med om, med
          </note>
          <note>
            Matz Hammarströms försorg, att lägga kostnader på t.ex. en norrländsk
            resenär som använder Tågkompaniets nattåg, som får betala mellan
            50 och 100 kr extra på biljetten för att finansiera Öresundsbron.
            Hur kan Miljöpartiet vara med om en sådan hantering?
          </note>
          <note>
            Detta är några detaljer i det som varit. Vi har talat mycket
            om kongresser tidigare i dag, fru talman, och bjudit varandra
            hit och dit. Tittar man på Miljöpartiets kongress kostade den
            - om man uttrycker det försiktigt - mycket pengar. Den kostade
            massor med pengar. Det har flera från Miljöpartiet räknat ut själva.
          </note>
          <note>
            Det kostar många miljarder - 80, 100, 150 miljarder - beroende
            på om man ska ha med medborgarlöner, sänkt arbetstid och mycket
            annat. Där sitter vi förstummade på avstånd och tittar på hur
            besluten fattas och tåget rullar. Sedan fattas det märkligaste
            beslutet, fru talman. Det är när man fattar beslutet: Vi tänker
            inte räkna ut hur mycket det vi nu har beslutat om kostar. Man
            avslår förslag om att man ska sätta sig och räkna på hur mycket
            det kostar.
          </note>
          <note>
            Jag har bara den enkla ödmjuka frågan, och jag hoppas att jag
            inte har svaret: Varför gör man så?
          </note>
          <note type="speaker">
            Anf. 39 MATZ HAMMARSTRÖM (mp) replik:
          </note>
          <note>
            Fru talman! Det är intressant att Lennart Daléus säger att han
            i princip håller med om det jag sade i miljöfrågan. Sedan hittar
            han några små detaljer som han vill kverulera lite grann om. Jag
            avstår från att kommentar dem.
          </note>
          <note>
            Däremot vill jag bemöta frågan om att vi inte tar ansvar för
            kostnaden för våra förslag. Jag undrar om
          </note>
          <note>
            Centerpartiets partiprogram är försett med prislappar för de
            olika förslagen. Jag undrar om andra partiers partiprogram har
            prisuppgifter för de olika idéer ni har för framtiden.
          </note>
          <note>
            Här i riksdagen, Lennart Daléus, tar vi ansvar för kostnaderna
            när vi väcker motioner, kommer med förslag och förhandlar om budget.
            Man att vi ska avkrävas kostnadsberäkningar på förslag som ligger
            långt fram i tiden, som är antagna av kongressen och fortfarande
            är lite suddiga till sin karaktär tycker jag är ett orättmätigt
            krav.
          </note>
          <note type="speaker">
            Anf. 40 LENNART DALÉUS (c) replik:
          </note>
          <note>
            Fru talman! Jag kan försäkra Matz Hammarström att vi är till
            gnetighet noggranna med att ta reda på vad våra förslag kostar.
            Det kallar vi också ansvar. Vi är till gnetighet noggranna. Jag
            skäms nästan för att säga det. Vi sitter på kvällarna och räknar,
            räknar och räknar. Vågar vi lägga fram det här förslaget eller
            inte? Sedan gör vi det när vi kollat att finansieringen stämmer.
          </note>
          <note>
            Det Matz Hammarström säger är kvalificerat lurendrejeri, fru
            talman. Han säger: Vi tar ansvar här i kammaren för våra förslag
            och vårt politiska agerande. Man kör en grej på kongressen i Vadstena.
            Där målar man upp bilden. Sedan går man hit och gör någonting
            helt annat. Det, fru talman, är kvalificerat lurendrejeri!
          </note>
          <note type="speaker">
            Anf. 41 MATZ HAMMARSTRÖM (mp) replik:
          </note>
          <note>
            Fru talman! Vi har kongresser där alla medlemmar i partiet har
            motionsrätt och yrkanderätt. Vi kan inte sitta här i riksdagen
            och utföra något slags kontrollfunktion över vad de enskilda medlemmarna
            i vårt parti lägger för motionsyrkanden på kongressen.
          </note>
          <note>
            En del av de förslagen från gräsrötterna går igenom på kongressen,
            Lennart Daléus, eftersom vi inte har någon toppstyrd centraldirigerad
            kongress.
          </note>
          <note>
            Det är här i riksdagen som vi tar politiskt och ekonomiskt ansvar
            för de förslag vi lägger fram, motionerar om och vill göra till
            politisk verklighet.
          </note>
          <note>
            Men att sätta prislappar på idéer i ett visionärt arbete med
            ett partiprogram - det vore alldeles fel.
          </note>
          <note>
            I detta anförande instämde Kerstin-Maria Stalin
          </note>
          <note>
            (mp).
          </note>
          <note>
            Anf. 42 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Låt mig allra först hälsa Matz Hammarström välkommen
            till de här debatterna. Jag ser fram emot konstruktiva meningsutbyten,
            och jag sätter stort värde på den sakliga ton och den konstruktiva
            och analytiska förmåga som han lägger i dagen. Välkommen!
          </note>
          <note>
            Jag ska också säga att jag blir glad när jag hör
          </note>
          <note>
            Lennart Daléus och dessa skildringar inifrån Centerns riksdagsgruppskansli,
            där de sitter på kvällarna och räknar. Det är härligt att höra.
            Vad som så av Olle i möda skapats, skall ock av Lennart i helgd
            hållas, skulle man kunna säga. Jag ska egentligen inte börja med
            detta. Jag har ett annat anförande, men jag kunde inte underlåta
            att säga detta.
          </note>
          <note>
            Det har talats mycket om förmynderi härifrån talarstolen. Det
            har varit ganska skarpa, ideologiska utfall, skulle jag vilja
            påstå, inte minst från Bo Lundgren och Alf Svensson.
          </note>
          <note>
            Om det finns någonting som begränsar människors frihet så är
            det arbetslöshet. Det har hundratusentals människor i vårt land
            fått uppleva under de gångna åren.
          </note>
          <note>
            I dag vet vi ju att vi är på väg att pressa tillbaka arbetslösheten.
            Vi är på väg att ge människor den frihet som en egen inkomst representerar.
            Om det är någonting som har gjort mig glad den sista tiden, så
            är det just den enormt snabba förbättringen på arbetsmarknaden.
          </note>
          <note>
            I en av morgontidningarna i dag står det att det fortfarande
            finns gott om sommarjobb att söka för unga människor. Tänk, vilken
            fantastisk möjlighet det är att som ung efter skolans avslutning
            kunna gå till ett jobb och få sin första lön, sprätta upp lönekuvertet
            och känna sig fri. Det har vi alla fått göra en gång, och vi vet
            vad det betydde. Vi har nu år bakom oss då ungdomsgenerationer
            inte har fått uppleva den saken.
          </note>
          <note>
            Men nu är vi återigen på väg in i ett läge som vi faktiskt kan
            vara glada över - inte nöjda, men glada.
          </note>
          <note>
            I dagens Värmlands folkblad står något som det finns anledning
            att understryka. Det står: Nu verkar påståendet att det går bättre
            för Sverige också stämma in på Värmland. Sedan redovisar man hur
            kraftigt arbetslösheten faller i Värmland. Det gör mig också väldigt
            glad.
          </note>
          <note>
            Vi är många som är uppvuxna i miljöer där arbetslösheten har
            varit närvarande som ett egentligen naturligt inslag. Det var
            alltid någon vuxen släkting arbetslös och alltid någon som inte
            hade pengar som räckte till. Vi har sett arbetslösheten tränga
            sig in i
          </note>
          <note>
            Sverige under 1990-talet och hur vi nu tränger den tillbaka.
          </note>
          <note>
            Det gäller inte bara i Stockholm, omkring Malmö och i Skåneregionen,
            inte bara i västra Sverige och i västra Småland, utan nu också
            i de delar av landet som vi har tänkt så mycket på och ansträngt
            oss så mycket för att hjälpa. Det handlar om Värmland och snart
            säkert också Västernorrland, Norrbotten och
          </note>
          <note>
            Västerbotten. Det är län och landsändar som också måste vara
            med när utvecklingen går åt rätt håll. Också människorna där ska
            känna friheten att ha en egen lön att leva på.
          </note>
          <note>
            Det finns ingenting som den regering jag leder har ansträngt
            sig mer för att åstadkomma än just denna nedpressning av arbetslösheten.
            Så var det under föregående mandatperiod, och så är det nu. Varför?
          </note>
          <note>
            Jo, därför att vi socialdemokrater vet att arbetslösheten är
            ett slöseri, och inte bara för nationen. Det är också någonting
            som bryter ned människor.
          </note>
          <note>
            Vi vet att där arbetslösheten kommer in försvinner självförtroendet.
            Vi vet att där arbetslösheten kommer in försvinner känslan av
            att tillhöra en gemenskap, ett socialt sammanhang. Därför har
            vi alltid haft kampen mot arbetslösheten som vår viktigaste och
            främsta politiska uppgift.
          </note>
          <note>
            Vi uppnår nu de fyra procenten. Kanske har det redan skett under
            maj månad, vad vet jag. Vi kommer att göra det under hösten. Det
            är bra, och det är vi glada för. Men vi är ju inte nöjda. Vi ska
            ju vidare mot full sysselsättning. Det finns fortfarande människor
            som inte är i arbete. Det finns fortfarande människor som står
            utanför. Vi ska se till att vi driver en politik så att också
            de är med och ger sitt bidrag till samhällsutvecklingen, samtidigt
            som de får uppleva den frihet som ligger i uttrycket "nu går jag
            till jobbet". Det är stort.
          </note>
          <note>
            Jag blir väldigt förvånad när man här ifrån talarstolen docerar
            om att vi skulle ha en regering som inte vet vad den ska syssla
            med och som inte har några idéer. Den socialdemokratiska regeringens
            idé och inriktning har varit att bekämpa arbetslösheten och att
            se till att Sverige är modernt och konkurrenskraftigt. Där firar
            vi uppenbarligen en del framgångar.
          </note>
          <note>
            Jag skulle nu kunna vara lite elak mot alla dem här i kammaren
            som har dömt ut den här politiken.
          </note>
          <note>
            Det sitter många här inne som från denna talarstol har hånat
            målet med fyra procents arbetslöshet. I ögonvrån ser jag en av
            dem som heter Lars Tobisson. Han sade att det är lika sannolikt
            att vi når fyra procents arbetslöshet som att böckling blir världens
            mest älskade rätt.
          </note>
          <note>
            Jag önskar Lars Tobisson all framgång i hans internationella
            turné med böcklingen. Det ska bli intressant att se om Tobisson
            blir lika framgångsrik som regeringen. Vi klarade vårt. Jag hoppas
            att Tobisson klarar sitt. Det är en glad försäljare vi skickar
            ut som kommer att tala mycket väl om Sverige. Det är jag övertygad
            om. Lycka till, Lars Tobisson!
          </note>
          <note>
            (Applåder)
          </note>
          <note>
            Jag ska också säga att vi inte ska dölja att vi har stora problem.
            Det har vi i ett samhälle som förändras så snabbt som vårt gör.
            Det verkligt nya i vår vardag är ju att vi känner fysiskt hur
            snabbt förändringen går.
          </note>
          <note>
            Det är påfrestande för många människor, och inte minst påfrestande
            för en verksamhet som t.ex. skolan.
          </note>
          <note>
            Barnen som kommer till skolan har helt andra förutsättningar
            nu än vad de hade förut. Jobbet är mycket hårdare och svårare
            för många lärare än vad det har varit tidigare. Krisåren från
            1990-talet sitter fortfarande i, därför att många talpedagoger,
            socialkuratorer och andra som har funnits i skolans värld är borta.
            De bör rimligen kunna komma tillbaka igen.
          </note>
          <note>
            Detta ska vi se på och hantera. Jag ber bara om en sak: Var nyanserade
            när ni beskriver tillståndet i den svenska skolan.
          </note>
          <note>
            Det finns någonting som är ologiskt i hela den borgerliga attacken.
            Om man följer borgerlig retorik
          </note>
          <note>
            30, 40 år tillbaka, ser man att de alltid har sagt att socialdemokratin
            kör det svenska skolsystemet åt ett håll som leder till fördärvet.
            Så har man alltid sagt.
          </note>
          <note>
            Ändå har vi kunnat se att Sverige är det land som klarar sig
            bäst när man jämför kunskaper, prestationer och hur vi klarar
            oss i forskning. Det har man kunnat se.
          </note>
          <note>
            När vi då tittar på dagens situation måste vi fråga oss hur vi
            kan ligga längst fram i den tekniska utvecklingen i IT-sektorn
            om det är så att vi inte har ett skolsystem som fungerar. Hur
            är det möjligt? Det är naturligtvis så att vi har ett skolsystem
            som fungerar och som har fungerat väl. Det har brister, men det
            har gjort att vi har den här grunden att stå på när vi nu tar
            för oss av de nya möjligheter som tekniken representerar. Det
            hade aldrig gått om vi hade haft det dåliga skolsystem som alla
            har påstått att vi har haft.
          </note>
          <note>
            Jag kan avslöja nu att det i nästa vecka kommer att presenteras
            en stor undersökning. Man har jämfört
          </note>
          <note>
            Europeiska unionens skolor. Jag kan avslöja en del av vad som
            står i den:
          </note>
          <note>
            Inget annat land ligger genomgående så bra till som Sverige.
            Finland och de andra nordiska länderna har nästan lika bra noteringar.
            Exempel på indikatorer där Sverige ligger i topp är IT-undervisning,
            läsning, kunskaper i främmande språk, antal studenter som slutför
            gymnasiet och utvärdering av skolor.
          </note>
          <note>
            Lars Leijonborg går flåsmätt på om gymnasieskolan. Reflektera
            ett ögonblick över varför den svenska gymnasieskolan, som ju är
            ett fiasko enligt
          </note>
          <note>
            Folkpartiet, har bäst resultat i Europa i den meningen att studenterna
            fullföljer sina studier i Europa! Det finns problem i gymnasieskolan,
            men låt oss vara nyanserade.
          </note>
          <note>
            När vi hör OECD berätta om en jämförelse mellan
          </note>
          <note>
            OECD-länderna om var barnen har det bäst säger man att det är
            i Sverige som barnen har det bäst. Vi tycker inte det. Vi tycker
            att väldigt många barn i vårt land far illa, och vi vill förbättra
            alla ansträngningar när det gäller barnomsorg och att se till
            att föräldrarna har ett arbete och allt sådant. Det ägnar vi oss
            åt. Vi vill förbättra, men låt oss inte blunda för att alla de
            tiotusentals människor som arbetar i barnomsorgen och alla de
            hundratusentals som arbetar i skolan gör ett jobb som är av det
            slaget att vi placerar oss själva i topp vid internationella jämförelser.
          </note>
          <note>
            Om vi inte ser det, om vi inte respekterar det och om vi inte
            erkänner det tar vi också bort den professionella prestation som
            alla de utför som arbetar i barnomsorg och skola. Tänk på det
            när den värsta kritiken tillåts rulla fram!
          </note>
          <note>
            Fru talman! Om det är någonting som jag ser framför mig nu under
            den andra hälften av mandatperioden så är det att vi har en enorm
            möjlighet att äntligen fullt ut i vårt samhälle tillgodogöra oss
            all den kraft och kompetens som alla de människor representerar
            som har kommit till vårt land som flyktingar de senaste tio åren.
            De har ju ofta hamnat utanför arbetsmarknaden. De har kommit hit
            i lågkonjunktur.
          </note>
          <note>
            Nu vänder det uppåt. Vi vet att det där ute i Rinkeby, i Rosengård
            och i andra delar av vårt land går kvinnor och män som är läkare,
            civilingenjörer, journalister och lärare och som har all den kompetens
            och kunskap som vi faktiskt ropar efter, och de vill ingenting
            hellre än att vara med och göra Sverige till ett bättre land.
            Den möjligheten har vi nu. Det kräver naturligtvis en medveten
            politik. Det kräver insatser. Det kräver självklart att samhället
            har resurser. Men det är nu vi har möjligheten, och detta blir
            kanske det viktigaste som vi ska ägna oss åt under de kommande
            åren av det som är kvar av den här mandatperioden.
          </note>
          <note>
            Vi ska naturligtvis inte förtröttas i ansträngningarna omkring
            Sverige som föregångsland på det gröna området. Vi ska naturligtvis
            inte glömma bort våra jämställdhetsansträngningar och allt sådant.
            Det säger jag inte. Men om det är någonting som vi nu har ett
            tillfälle att verkligen ta tag i och flytta fram positionerna
            omkring så är det just i detta avseende. Låt oss göra det! Och
            låt oss då beskriva att det också på det här området händer någonting
            just nu!
          </note>
          <note>
            Arbetslösheten för utomnordiska invandrare har fallit från 33
            % till 20 % på två år. Och utvecklingen är snabb, på väg åt rätt
            håll. Också för dem är det ju en frihet att kunna få sin egen
            lön, att slippa vara arbetslös. Det är regeringens politiska inriktning
            att bekämpa arbetslösheten och förstå dess nedbrytande karaktär
            och det sociala gissel som representeras av att man står utanför
            den gemenskap som arbetslivet representerar. Det är 4 %. Vi ska
            vidare nedåt.
          </note>
          <note>
            Låt mig också säga, fru talman, att vi, om vi tittar på Sverige,
            ser ett samhälle som är väl förberett på att i en ny tid säkra
            det som håller ihop vårt land. Det är den enkla lilla tanken att
            Sverige är till för alla. Särskilt viktigt blir det när vi tänker
            på barnen och på de äldre. De allra flesta barn klarar sig väl
            utan att vi har ett gemensamt ansvarstagande. De allra flesta
            äldre skulle säkert klara sig, men inte alla. Om det ska vara
            ett bra Sverige, ett Sverige som är varmt och gott, ska det faktiskt
            också vara ett Sverige som har plats för alla. Det ska vara ett
            Sverige som är så tryggt för de äldre att de vill och har kraft
            att ägna sig åt sina barns framtid. Det handlar om framtiden och
            tryggheten.
          </note>
          <note>
            Om det här ska fungera och vara någonting som också blir verklig
            politik krävs det att vi har kraft att fördela om från aktiva
            generationer till dem som inte längre finns i arbetslivet och
            från aktiva generationer till barn som är på väg in i ett vuxenliv.
            Det krävs att vi har modet att ta ut en skatt och att argumentera
            för den och använda den på ett sådant sätt att det skapar frihet
            för alla. Det är ju det här som är den ideologiska sprängpunkten
            i dagens debatt.
          </note>
          <note>
            Solidariteten är en förutsättning för ett samhälle för alla,
            inte egoismen. På samma sätt kan man ju se internationellt när
            man tittar sig runt omkring på hur strömningarna går i politiken.
            Vilka är det som vinner framsteg? Det är ju de som har förmågan
            och viljan att föra fram ett politiskt budskap som förenar jämlikhetstanken
            med insikten om att det i sin tur driver på utvecklingen. Det
            ska vara solidaritet, i stället för egoism, och jämlikhet och
            utveckling.
          </note>
          <note>
            Jag har haft många tillfällen under den senaste tiden att möta
            internationella politiker. Det växer nu fram en helt ny dagordning
            internationellt. En av de mest spännande upplevelser som jag har
            haft var det toppmöte som vi hade i Lissabon för några veckor
            sedan. Europeiska stats- och regeringschefer sade:
          </note>
          <note>
            Vi måste ha en familjepolitik som gör det möjligt att förena
            familj med yrkesarbete. Vi måste ha en familjepolitik som stimulerar
            man och kvinna att dela ansvaret för hemmet. Vi måste ha en familjepolitik
            som är av det slag som har byggts ut i de nordiska länderna.
          </note>
          <note>
            Så gör Europeiska unionen utbyggnaden av barnomsorgen till ett
            av sina målsatta områden. Vi ska nu jämföra oss med varandra och
            se hur det går vidare och hur det går framåt. Varför gör vi detta?
            Jo, därför att det är en modern politik. Alla de ansträngningar
            som vi har i våra skolsystem för att ge både flickor och pojkar
            en bra utbildning resulterar sedan i att både flickor och pojkar,
            unga män och unga kvinnor, också vill ha ett arbete. Men de vill
            också ha familj.
          </note>
          <note>
            De vill också ha barn.
          </note>
          <note>
            Vi ser vad som händer i Europa om denna många gånger målkonfliktsfyllda
            situation inte går att lösa.
          </note>
          <note>
            Då sjunker födelsetalen. En lösning, ett svar på detta, det är
            en familjepolitik av nordisk modell. Det bör vi också tänka på
            när vi här i kammaren hör en del tala om att man håller på att
            avskaffa familjen och dess betydelse. Det är precis tvärtom.
          </note>
          <note>
            Ska familjer fungera i en tid då man vill kombinera familj med
            yrkesarbete krävs den här typen av medveten politik. Det är kristdemokratiska
            regeringar, konservativa regeringar, liberala regeringar och socialdemokratiska
            regeringar som står bakom den typen av målsättning för europeisk
            utveckling just nu.
          </note>
          <note>
            Det bör vi också tänka på.
          </note>
          <note>
            Annars är naturligtvis det år vi har framför oss mycket präglat
            av EU-arbetet. Så här dags nästa sommar, den 15 juni, har vi vårt
            avslutande toppmöte i Göteborg. Jag har bara en mycket starkt
            känd förhoppning inför detta halvår: Måtte vårt ordförandeskap
            bli folkligt förankrat! Jag är livrädd för en situation där det
            kommer att uppfattas som limousiner, kostymer och dokumentportföljer.
            Ja, det är detta också. Men det är framför allt ett pågående politiskt
            samarbete mellan 360 miljoner invånares politiska representanter
            för att göra Europa till en bättre kontinent att leva i. Det är
            en union som förbereder sig för att ta emot nya medlemmar. Tänk
            vilken fantastisk möjlighet med de tre baltiska staterna och Polen
            inne i vår Europaunion! Och tänk att det är vi, Sverige, som ansvarar
            för hela denna unions utveckling under detta halvår!
          </note>
          <note>
            De som tycker att vi förlorar makt och inflytande genom att gå
            in i en större organisation där vi kanske får släppa en och annan
            röst därför att vi välkomnar fler medlemmar kan betänka detta
            ett ögonblick. Det här är vad vi har tillbaka i direkt, uttryckligt
            ansvarstagande: att själva få hålla i ordförandeklubban och leda
            unionen under ett halvår. Det är en stor uppgift, men den måste
            förankras folkligt. Jag är övertygad om att den så småningom också
            kommer att ge en större förståelse för och uppslutning kring det
            som vi nu alla vill diskutera och i olika sammanhang analysera,
            dvs. EMU-projektet.
          </note>
          <note>
            Vi har också den sista tiden haft möjlighet att i
          </note>
          <note>
            Sverige härbärgera samtal om fred i Mellanöstern.
          </note>
          <note>
            Det är en god svensk tradition att stå värd för den typen av
            aktiviteter. Jag vet att ni alla delar min starka önskan att vi
            ska få en fred i Mellanöstern. Jag vet att ni alla också inser
            de enorma svårigheter som finns runtomkring detta. Men vi är med.
            Vi gör vår lilla, konkreta insats, och vi är stolta över att få
            göra det. Det är i linje med en internationalistisk tradition
            som inte bara ska ta sig uttryck i ett aktivt arbete inom EU utan
            också fortsatt, naturligtvis, ge Sverige en plattform att agera
            i olika internationella sammanhang.
          </note>
          <note>
            Och vi lever verkligen i en spännande tid. Å ena sidan har vi
            det mörka: Eritrea, Etiopien, Kosovo, hat, gamla konflikter -
            näst intill olösliga problem, kan det verka som. Sedan går det
            plötsligt över i en politisk utveckling som öppnar för någonting
            nytt. Vem trodde för några år sedan att det som nu händer i
          </note>
          <note>
            Korea skulle hända? Så förändrar sig världspolitiken.
          </note>
          <note>
            Så försvinner successivt det kalla kriget. Så passar det in i
            en utveckling där vi, också i Sverige, snart kan komma till ett
            stopp för uppdelningen av Europa i öst och väst genom att EU utvidgas.
          </note>
          <note>
            Jag är optimistisk. Jag är stolt över det vi har uträttat. Men
            jag är på inget sätt nöjd, tvärtom. Det finns mycket kvar att
            göra. Men det vore fel att i halvlek, för att använda en fotbollsbild,
            i mandatperioden inte se vilka framgångar vi har nått. Det vore
            också ett misstag att inte inse vad som nu ligger framför oss
            - stora möjligheter och stora utmaningar, naturligtvis baserat
            på fasta värderingar utgående från det som i dag är modernt i
            internationell politik: att man lyckas förena utvecklingen med
            jämlikheten. Så drivs samhällen framåt. Så blir människors liv
            rikare.
          </note>
          <note>
            Så bidrar vi till att befria människor. I vårt land har vi gjort
            det i högre grad än på mycket länge genom att pressa tillbaka
            arbetslösheten. Tack för det samarbetet i riksdagen och fortsatt
            samarbete om att göra
          </note>
          <note>
            Sverige bättre! Tack så mycket!
          </note>
          <note>
            (Applåder)
          </note>
          <note type="speaker">
            Anf. 43 BO LUNDGREN (m) replik:
          </note>
          <note>
            Fru talman! Visst är det mycket som är bra i Sverige, och visst
            är det mycket, Göran Persson, som har blivit bättre i Sverige.
            Det ska vi glädjas åt. Men den självbelåtenhet som präglade Göran
            Persson används för att låta bli att göra det som behövs för att
            ta itu med det som inte är bra.
          </note>
          <note>
            Vi har hört det förr: det dukade bordet. En del av er kommer
            säkert ihåg Socialdemokraternas valaffisch från 1985: yuppien,
            sportbilen, dalmatinerhunden, allt är bra - precis när bubblan
            blåstes upp.
          </note>
          <note>
            Jag tycker att det hade varit bättre om Göran Perssons anförande
            hade präglats av framåtblickande -
          </note>
          <note>
            gärna ta åt sig det som är bra men också fundera kring vad vi
            gör åt det som är dåligt och som behöver hanteras.
          </note>
          <note>
            När Skolverket lämnar rapport efter rapport, som man gjort under
            det här året, som visar på stora och avgörande problem i både
            grundskola och det gymnasium som bär Göran Perssons egen prägel
            är det allvarligt. Då borde statsministern uppehålla sig lite
            grann vid vad vi gör åt det. Hur kommer det sig att regeringen
            lägger fram ett förslag om lärarutbildning som kommer att försämra
            kvaliteten när det gäller lärarnas kunskaper när vi behöver förstärka
            och förbättra kvaliteten? Vad tänker Göran Persson göra åt det
            faktum att nästan en fjärdedel av eleverna lämnar grundskolan
            med underkänt i ett eller flera ämnen?
          </note>
          <note>
            Att bagatellisera detta är inte bra. Det bådar inte gott för
            framtiden.
          </note>
          <note>
            Visst ska vi glädja oss åt att fler människor får ett arbete.
            Efter spekulationsekonomi och annat som gått snett är det viktigt
            att människor har arbete. Men det är också viktigt att man kan
            försörja sig på sin arbetsinkomst. Då måste vi fundera kring skattesänkningar
            för vanliga människor, för att på det viset skapa rätten att försörja
            sig på sin egen lön och ha kontroll över den egna vardagen, att
            räcka till. Det ger också utrymme att efter eget val kunna minska
            sin arbetstid. Det ska inte bestämmas åt alla.
          </note>
          <note>
            Än värre, fru talman, är att Göran Persson inte med ett enda
            ord berör samarbetet med Vänsterpartiet. Det är ett dilemma, på
            två sätt, för oss alla. Det ena är naturligtvis att den ohämmade
            populism som vi har hört företrädas här i kammaren i dag skapar
            problem. Vänsterns politiska inriktning skapar problem när det
            gäller att genomföra det Sverige behöver för framtiden. Gudrun
            Schymans och hennes partis väg är höga skatter och mer styrning:
            Vi ska bestämma åt människor. Det har framgått tydligt under debatten
            i dag. Men det är också ett dilemma att Socialdemokraterna samverkar
            med ett parti vars kongress alldeles uppenbart har visat att partiet
            inte delar mycket grundläggande värderingar om äganderätt och
            andra saker som borde vara väsentliga också för Socialdemokraterna.
          </note>
          <note>
            Det är dags för Göran Persson att ge inte bara riksdagens kammare
            utan också svenska folket besked: Ska samarbetet med Vänsterpartiet
            fortsätta, med det pris det har både för allas vår framtid och
            för de demokratiska värden vi alla hyllar?
          </note>
          <note>
            Anf. 44 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tror att Bo Lundgren hade en färdigskriven replik,
            som väl inte var så där väldigt väl avstämd med vad jag sade.
            Sådant händer. Det kan man ha överseende med. Men för att vara
            väldigt tydlig ännu en gång: Jag är glad att det går allt bättre
            för Sverige, men jag är inte nöjd. Det finns ingen självbelåtenhet.
            Jag vill faktiskt ge ett erkännande till alla dem som arbetar
            i våra skolor och presterar bäst resultat i Europa. Även en sådan
            här dag finns det anledning att understryka detta. Det innebär
            inte att man inte ser bekymren. De finns där. Men det ska vara
            balans och sans, ingen attack som utgår från något slags vilja
            till systemskifte. Det är vad det ytterst handlar om. Jag har
            inte haft tillfälle till denna diskussion med Bo Lundgren om systemskifte
            i t.ex.
          </note>
          <note>
            Stockholm och Skåne som drabbar vården hårt, men vi får det säkert
            i höst i samband med vår stora drabbning. Vi kommer tillbaka till
            frågan.
          </note>
          <note>
            Vänsterpartiet höll inte någon lysande kongress.
          </note>
          <note>
            Det har Gudrun Schyman själv klarat ut från talarstolen. Även
            hon var lite bekymrad över detta.
          </note>
          <note>
            Det är sant att jag önskade henne lycka till inför kongressen
            med att klara ut frågorna om kommunismen, att en gång för alla
            klippa de banden. Jag förstår av referaten från kongressen att
            det inte blev så.
          </note>
          <note>
            Efter kongressen har jag sagt - och det kan jag upprepa inför
            kammaren - att vi har träffat uppgörelser med Vänsterpartiets
            riksdagsgrupp. De tänker vi stå för. Uppgörelserna i kammaren
            gäller, även om de går på tvärs med Vänsterpartiets kongress.
            Det blir självklart en möjlighet att testa detta ordentligt i
            samband med höstens budgetarbete. Jag hoppas att Gudrun Schyman
            har samma vilja - det var ju ingen framgång - att få riksdagsgruppen
            att gå i den riktning man själv har gett uttryck för. I så fall
            kommer det att fungera mandatperioden ut.
          </note>
          <note>
            Riksdagen ser ut som den gör. Ni är alla lika mycket värda. Ni
            har alla samma mandat från svenska folket. Svenska folket förväntar
            sig att vi ska hantera de vi har beslut att fatta på ett sådant
            sätt att vi kan skapa stadiga majoriteter. I den meningen finns
            det en majoritet för den politik som regeringen vill föra i riksdagen,
            som ofta är bredare än samarbetet med Miljöpartiet och Vänsterpartiet.
            Det är en majoritet som går långt in i den borgerliga delen av
            valmanskåren. Vi ser många som i dag slår vakt om att ta ut ordentliga
            skatter för att klara en bra gemensam välfärd. Det är där vi har
            den stora ideologiska spännpunkten i svensk politik. Det är där
            som Bo
          </note>
          <note>
            Lundgren hittills - jag blev lite orolig när jag hörde
          </note>
          <note>
            Alf Svensson i dag - har stått isolerad. Det är där skiljelinjen
            går.
          </note>
          <note>
            Samarbetet i riksdagen fortsätter med de uppgörelser vi har gjort.
            Jag önskar Gudrun Schyman all framgång i hennes kamp mot kommunismen.
          </note>
          <note type="speaker">
            Anf. 45 BO LUNDGREN (m) replik:
          </note>
          <note>
            Fru talman! Jag använder mig inte av färdigskrivna repliklappar.
            Jag avskyr skrivna anföranden mer än Göran Persson.
          </note>
          <note>
            Den som lyssnade på statsministerns anförande måste ha fått klart
            för sig att det var fråga om mycket tillbakablickande. Nu är vi
            här, och det har gått bra.
          </note>
          <note>
            En del har gått bra, en del har gått dåligt. Men det var inte
            mycket som handlade om de problem som finns, att det är deras
            uppgift att hantera dem, att se framåt och fundera kring hur den
            nya tidens möjligheter ska tas till vara. Det var inte det som
            statsministerns anförande handlade om. Det borde det har gjort.
          </note>
          <note>
            Det är inte min kritik som framförs om skolan, utan det är från
            dem som arbetar i skolan. Det är de som har arbetat i skolan som
            i dag finns bland de utbrända och långtidssjukskrivna. De har
            problem därför att skolan inte fungerar. Ansvaret ligger hos sittande
            regering. Det är den som får ta ansvaret och fundera kring vad
            som ska hända.
          </note>
          <note>
            Sverige behöver en förändring av det system som innebär att vi
            har världens högsta skatter att betala.
          </note>
          <note>
            Ett av problemen i skolan, vården och omsorgen är rättstryggheten.
            Om höga skatter hade varit lösningen på problemen hade det inte
            funnits några problem. Vi har redan världens högsta skatter. Vi
            måste skifta från ett sådant system så att människorna får större
            makt och politikerna får koncentrera sig på det som är viktigt
            och väsentligt, nämligen att finansiera en bra skola och sjukvård,
            men inte att bromsa mångfalden och alternativen. Tvärtom! Det
            är där möjligheterna till framgång ligger.
          </note>
          <note>
            Jag bekymrar mig mycket för det som Göran
          </note>
          <note>
            Persson säger om samverkan med Vänsterpartiet. Den ska fortsätta.
            Det som borde vara ett bekymmer för kongressen, statsministern
            och oss alla kommenteras med att det inte gör så mycket, Schyman
            kan göra upp och det fungerar bra under hela mandatperioden.
          </note>
          <note>
            Den som lyssnade på Gudrun Schymans anförande vet att den politiken
            kommer att leda till budgetförhandlingar med lite här och lite
            där, men ingen långsiktig inriktning av politiken. Detta är inte
            bara socialdemokratins problem. Må ni bli uppätna av
          </note>
          <note>
            Vänsterpartiet! Det är ert problem. Men det är Sveriges problem
            om de reformer Sverige behöver bromsas. Om ni hade velat välja
            en annan väg hade ni kunnat göra det. Det skulle då finnas en
            majoritet i
          </note>
          <note>
            Sverige för förändringar i beskattningen och arbetsmarknaden,
            så att fler kan få jobb, så att skolan kan bli bättre och så att
            människor kan försörja sig på sina arbetsinkomster. De möjligheterna
            hade funnits, men
          </note>
          <note>
            Göran Persson har valt bort dem och har fortsatt med det vänsterparti
            vars kongress har sagt att partiet avviker starkt från gemensamma
            grundläggande värderingar i Sverige.
          </note>
          <note>
            Anf. 46 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Moderat politik duger inte för att forma en majoritet
            i Sveriges riksdag. Det vet Bo
          </note>
          <note>
            Lundgren. De gånger man har försökt sig på det har det i regel
            slutat med elände för Sverige. Samma typ av manisk upprepning
            kom också fram i dag i Lundgrens anförande.
          </note>
          <note>
            Jag kommer ihåg hur det var 1996. Sänk skatten så klarar vi arbetslösheten.
            Sedan var det att sänka skatten så ska vi klara tillväxten. Sedan
            var det att sänka skatten så klarar vi statsfinanserna. Sänk skatten!
            Nu ska det vara sänkt skatt för att klara tillståndet i skolan
            och vården.
          </note>
          <note>
            Det är en enda lösning på alla varierande samhällsproblem vi
            kan se. Den gången den lösningen fick praktiseras gick det illa
            för vårt land.
          </note>
          <note>
            Vi har löst arbetslösheten, vi har löst tillväxten, vi har löst
            moderniseringen av Sverige utan att ge oss på jättelika skattesänkningar.
            Det har fungerat.
          </note>
          <note>
            Den som tror att skattefrågan är det enda som avgör ett lands
            framtid och har en så endimensionell uppfattning av politiken
            tror jag har missat någonting väsentligt, nämligen att politik
            också måste bygga på att vi tar ett gemensamt ansvar att hålla
            ihop en nation. Det gör vi genom att gemensamt bidra, efter förmåga,
            att bygga för det gemensammas bästa. Det är där moderaterna inte
            räcker till för att forma en riksdagsmajoritet.
          </note>
          <note>
            (Applåder)
          </note>
          <note type="speaker">
            Anf. 47 ALF SVENSSON (kd) replik:
          </note>
          <note>
            Fru talman! Det är mycket bra att statsministern sade att han
            blev orolig över mitt anförande. Det var fullständigt ogörligt
            att utläsa det ur statsministerns framträdande.
          </note>
          <note>
            Göran Persson talar om hårda ideologiska skiljelinjer. Det gör
            Göran Persson nu och då. Det är väl i så fall bra om det finns
            rejäla ideologiska skiljelinjer.
          </note>
          <note>
            När Persson eller någon av hans ministrar talar om skattesänkning
            är det helt korrekt. När jag citerar
          </note>
          <note>
            Mona Sahlin - in extenso - där hon säger att det är bråttom med
            skattesänkningar finns det inga ideologiska skiljelinjer. Då kommer
            det från hästens mun.
          </note>
          <note>
            Tänk er om en borgerlig regering hade befriat 17
          </note>
          <note>
            av landets 18 aktiemiljardärer från förmögenhetsskatt på deras
            aktier! Fundera på hur det hade låtit i kammaren från perssonskt
            och schymanskt håll. Jag vet inte hur det är med Miljöpartiet.
          </note>
          <note>
            Vi kan vara övertygade om att varje frågestund hade börjat med
            en kommentar för att markera en ideologisk skiljelinje, ungefär
            som det var från 1994
          </note>
          <note>
            och framåt. Jag begriper inte varför ingen doktorand kan räkna
            ut hur många gånger de talade om ekonomin innan de svarade på
            frågan.
          </note>
          <note>
            Vi är helt överens om att arbetslösheten är ett gissel. Nu sade
            Göran Persson så här: Vi har löst arbetslösheten. Han hade i en
            replik tidigare krävt av oss att vi skulle känna att han visar
            ödmjukhet inför detta. Vi har löst arbetslösheten, sade han. Det
            är ett direkt citat. Persson virrar på huvudet när jag citerar
            honom. Det kan jag inte hjälpa.
          </note>
          <note>
            Regeringen vet ju att man inte har löst problemet med arbetslösheten
            ensam. Vi vet ju vad exporten har betytt för att få fart på Sveriges
            ekonomi. Vi vet ju hur oerhört beroende vi är av internationell
            konjunktur. Vi vet ju att exporten och suget drog i gång svensk
            ekonomi. Sedan vill jag inte på något sätt frånta Göran Persson
            och regeringen positiva, angelägna och betydelsefulla insatser.
            Jag tror dessutom att medlemskapet i EU spelade en avsevärd roll
            för att få fart på exporten.
          </note>
          <note>
            Statsministern önskade Tobisson lycka till med en resa ut i världen
            för att sälja böckling. Det väckte viss muntration. Det finns
            andra som har gett sig ut i världen på försäljningsresor, och
            ännu håller man på och sprätter i fiskrenset i KU. Vi får se hur
            det blir.
          </note>
          <note>
            Vi är säkert också alla överens om att skolväsendet spelar en
            oerhört stor roll för morgondagens arbetsmarknad. När man nu hör
            lovsången till svenskt skolväsende måste man ha rätt att ställa
            sig frågan om
          </note>
          <note>
            Skolverket hade fel när det slog fast att gymnasiereformen misslyckats.
          </note>
          <note>
            Jag hade dessutom tyckt att det hade varit väldigt värdefullt
            om Göran Persson hade sagt någonting om vad stöd- och stöttapartierna
            för fram med sådan kraft som om det inte kostar någonting, nämligen
            arbetstidsförkortningen. Det hade varit värdefullt om Persson
            hade tagit upp detta. Folk går nästan omkring och tror att det
            inte kostar någonting. Det är något slags halsstarrighet som gör
            att det inte sker.
          </note>
          <note>
            (Applåder)
          </note>
          <note>
            Anf. 48 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tror att Alf Svensson ska kvalificera debatten
            i ett avseende. När vi nu kompenserar för egenavgifterna, som
            vi fick höja under våra krisår, är det klart att vi gör det med
            glädje om vi slipper låna till det. Men det Alf Svensson står
            för är ett skattepaket som nästintill är identiskt med moderaternas.
            Jag har hört att hans ekonomiske talesman har anslutit sig till
            uppfattningen att statsskatten ska avvecklas. Är det rättfärdigt
            att de som har det allra bäst ställt ska ha de största skattesänkningarna?
            Det finns en rättvisedimension också i skatter, Alf Svensson.
          </note>
          <note>
            Den kanske åtminstone ett kristdemokratiskt parti borde fundera
            över.
          </note>
          <note>
            Vad gäller skolan vill jag säga så här: Var försiktig. Det finns
            sådant som ska kritiseras. Men vi får inte hamna i läget att vi
            inte ser hur den svenska skolan fungerar i relation till skolor
            i andra länder i världen. Ser vi inte det förstår vi kanske inte
            så mycket av den verklighet som skolan har att hantera i dag och
            den verklighet som lärarna har att hantera och uppenbarligen hanterar
            på ett sådant sätt att den svenska skolan är den mest framgångsrika
            i Europa.
          </note>
          <note>
            Det innebär inte att vi inte ser bristerna, men vi ska vara rättvisa
            och sansade och inte använda den typ av våldsamma angrepp som
            har riktats från talarstolen i dag för att ge oss på någonting
            som ändock i långa stycken fungerar väl, men som i vissa delar
            verkligen behöver reformeras.
          </note>
          <note>
            Redogör för er skattepolitik, Alf Svensson, och för varför statsskatten
            ska avskaffas med de gigantiska konsekvenser det har för fördelningen
            i landet.
          </note>
          <note>
            (Applåder)
          </note>
          <note type="speaker">
            Anf. 49 ALF SVENSSON (kd) replik:
          </note>
          <note>
            Fru talman! Göran Persson vet väldigt väl hur vår skattepolitik
            är presenterad i motionen. Det skulle inte falla mig in att tro
            att landets statsminister inte har tagit del av kristdemokraternas
            skattepolitiska förslag. Men det är lika självklart som amen i
            kyrkan,
          </note>
          <note>
            Göran Persson, att jag på den minut jag har kvar inte kan presentera
            den.
          </note>
          <note>
            Vi har inte föreslagit att statsskatten ska bort. Bo
          </note>
          <note>
            Lundgren har sagt att detta ska ske på sikt. Han har däremot
            inte berättat vad som ligger i begreppet "på sikt". Göran Persson
            behöver inte göra ett så stort nummer av det här i kammaren.
          </note>
          <note>
            Sedan vet jag mycket väl att rättvisa hänger ihop med skattepolitik.
            Det var bl.a. därför jag tog upp det faktum att 17 av 18 av landets
            aktiemiljardärer - det är inte småfolk, precis - slipper att betala
            skatt på sina aktieinkomster.
          </note>
          <note>
            Anf. 50 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Den sista effekten är ett resultat av åtgärder som
            vidtogs under Alf Svenssons regeringstid, då man skattebefriade
            o-listan, som drev börsens företag från a- till o-listan. För
            att rädda förmögenhetsskatten var vi tvungna att göra detta. Alf
            Svensson har aldrig haft ett intresse av att ta ut förmögenhetsskatt;
            det vet vi om.
          </note>
          <note>
            Jag läser i Dagens Nyheter vad Mats Odell säger:
          </note>
          <note>
            I ett längre perspektiv är det riktigt att ta bort statsskatten.
            Gå ut och säg det om ni strävar efter detta!
          </note>
          <note>
            Driv den politiken, dvs. jättelika skattesänkningar för miljoninkomsttagare
            och ingenting för dem som är deltidsarbetare och låginkomsttagare.
            Säg det! Redovisa var ni står, och bär inte någonting som är oriktigt
            till andra människor.
          </note>
          <note>
            Låt mig sluta med att säga följande: Redovisa nästa gång, Alf
            Svensson, hur det går i de landsting där kristdemokraterna regerar
            ihop med moderaterna.
          </note>
          <note>
            (Applåder)
          </note>
          <note type="speaker">
            Anf. 51 LENNART DALÉUS (c) replik:
          </note>
          <note>
            Fru talman! Jag ska inte ställa någon fråga till statsministern,
            men jag ska säga att jag också är undrande över sättet att beskriva
            situationen i skolan. Jag kan inte ha något förhållningssätt till
            en undersökning som Göran Persson står här och håller i, som ska
            komma senare. Men jag gör som många andra av oss förtroendevalda.
            Jag reser, träffar människor som arbetar i skolan och träffar
            elever. Jag läser tidningar och rapporter.
          </note>
          <note>
            Jag kan se att ungefär var fjärde yngre lärare i dag funderar
            på om han eller hon över huvud taget har valt rätt yrke eller
            ska hoppa av. Man kan se att var fjärde elev i grundskolan går
            ut utan att ha tillräckliga kunskaper. Att stora grupper elever
            inte klarar sig igenom systemet utan går ut utan riktiga kunskaper
            kan inte vägas upp av att några - för all del många -
          </note>
          <note>
            har passerat skolan och fått bra jobb i framtidsbranscher.
          </note>
          <note>
            Jag tycker inte att man kan glida över detta som om det inte
            var något problem. Det är ett stort problem att inte alla får
            de riktiga möjligheterna i skolan.
          </note>
          <note>
            Det borde vi ägna större omsorg åt den dag då vi som skolelever
            slutar skolan.
          </note>
          <note>
            Det liknar lite den tudelning som vi har på annat sätt i landet.
            Många av oss får möjlighet att nyttiggöra oss en god ekonomisk
            utveckling, medan å andra sidan en stor grupp, många svenskar,
            inte får den möjligheten. Det är en sorts klyvning som liknar
            den i skolan. Många klarar sig igenom, många kan få bra jobb,
            många å andra sidan, en stor minoritet, går inte genom skolan
            med riktiga kunskaper. På samma sätt får inte många människor
            ute i landet möjlighet att ta del av den ekonomiska välgång som
            ändå har skapats i Sverige.
          </note>
          <note>
            De här två frågorna betyder så mycket i det politiska arbetet
            inför valet. Vi kommer ihåg mantrat:
          </note>
          <note>
            vård, skola, omsorg. Vård och omsorg tycker jag att vi har klarat
            av rätt bra, men skolan är den del som borde tas med lite större
            allvar än vad jag tycker statsministern visade under debatten.
          </note>
          <note type="speaker">
            Anf. 52 MATZ HAMMARSTRÖM (mp) replik:
          </note>
          <note>
            Fru talman! Nu har statsministern ingen talartid kvar, men det
            kanske går att kommunicera medelst nick, som det gjordes förra
            året här. Jag kommer att ställa några frågor.
          </note>
          <note>
            Den ekonomiska uppgång som vi lever i nu präglas tyvärr också
            av en hel del på minuskontot. Förutom utbrändhet, stress, ökade
            sjukskrivningar, ökad läkemedelskonsumtion visar de gröna nyckeltalen
            på en del problem med ökad miljöbelastning till följd av det höga
            samhällstempot och den höga konsumtionen.
          </note>
          <note>
            Jag vill därför fråga statsministern om han delar min uppfattning
            att läget nu är sådant att en arbetstidsförkortning är nödvändig
            och berättigad. Jag ser ingen huvudrörelse över huvud taget, men
            jag hoppas att statsministern funderar vidare på frågan.
          </note>
          <note>
            Jag ställer en fråga till: Delar statsministern min uppfattning
            att en 30-timmarsvecka och 20 % mer i plånboken 2015 är bättre
            än en 40-timmarsvecka och
          </note>
          <note>
            50 % mer i plånboken? Jag noterar att statsministern tänker vidare
            också i den frågan.
          </note>
          <note type="speaker">
            Anf. 53 BO LUNDGREN (m):
          </note>
          <note>
            Fru talman! Till Göran Persson: Är det värt att rädda förmögenhetsskatten
            för att pensionärer som har amorterat ned lånen på sina hus som
            taxeras upp ska betala förmögenhetsskatt? Jag tycker inte det.
          </note>
          <note>
            För övrigt hoppas jag att vi alla får en mycket trevlig, fin
            och skön sommar men att vi inte glömmer att vår uppgift är att
            fundera kring det framtiden kräver och inte blicka tillbaka.
          </note>
          <note type="speaker">
            Anf. 54 MATZ HAMMARSTRÖM (mp):
          </note>
          <note>
            Fru talman! Alf Svensson ställde en fråga till statsministern
            som statsministern inte heller hann svara på. Jag tänkte svara
            på den. Det gällde vad en arbetstidsförkortning kostar, eftersom
            en arbetstidsförkortning inte är gratis. Nej, det är riktigt,
            en arbetstidsförkortning är inte gratis. Den kostar i något lägre
            tillväxt, i en något mindre ökning av konsumtionsutrymmet. Men
            en bibehållen 40-timmarsvecka är inte heller gratis. Stress och
            sjukskrivningar till följd av ett högt samhällstempo kostar också.
            Miljöförslitningen till följd av den överkonsumtion som faktiskt
            bli följden om vi inte minskar arbetstiden är inte heller gratis.
          </note>
          <note>
            Avslutningsvis skulle jag vilja poängtera att ett perspektiv
            har saknats i dagens debatt. Det är barnperspektivet. Det är viktigt
            att se att så gott som all politik har med barnen att göra och
            att frågorna framstår lite annorlunda betraktade i barnperspektiv.
          </note>
          <note>
            I ett barnperspektiv är sänkt arbetstid en mycket angelägen reform.
            Det är det bästa sättet att ge föräldrar och barn med tid för
            varandra. I ett barnperspektiv är EMU inget neutralt projekt utan
            snarare ett barnfientligt projekt. Det är bättre för barn med
            rörliga växelkurser än med rörliga föräldrar. I ett barnperspektiv
            är det uppenbart att det är de höga koldioxidutsläppen som är
            problemet - inte bensinpriset. Vad är friheten att tanka sin bil
            billigt mot friheten att kunna vistas ute i solen utan att riskera
            hudcancer?
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 9 juni.
          </note>
          <note>
            3 § Avsägelser
          </note>
          <note>
            Talmannen meddelade att Matz Hammarström
          </note>
          <note>
            (mp) avsagt sig uppdraget som ledamot i finansutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Yvonne Ruwaida (mp)
          </note>
          <note>
            avsagt sig uppdraget som ledamot i skatteutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Birger Schlaug (mp)
          </note>
          <note>
            avsagt sig uppdraget som suppleant i finansutskottet.
          </note>
          <note>
            Kammaren biföll denna avsägelse.
          </note>
          <note>
            4 § Kompletteringsval till finansutskottet och skatteutskottet
          </note>
          <note>
            Talmannen meddelade att Miljöpartiet de grönas riksdagsgrupp
            på grund av uppkomna vakanser anmält Yvonne Ruwaida som ledamot
            i finansutskottet efter Matz Hammarström, Birger Schlaug som ledamot
            i skatteutskottet efter Yvonne Ruwaida, Matz
          </note>
          <note>
            Hammarström som suppleant i finansutskottet efter
          </note>
          <note>
            Birger Schlaug samt Yvonne Ruwaida som suppleant i skatteutskottet
            efter Birger Schlaug.
          </note>
          <note>
            Talmannen förklarade valda till
          </note>
          <note>
            ledamot i finansutskottet
          </note>
          <note>
            Yvonne Ruwaida (mp)
          </note>
          <note>
            ledamot i skatteutskottet
          </note>
          <note>
            Birger Schlaug (mp)
          </note>
          <note>
            suppleant i finansutskottet
          </note>
          <note>
            Matz Hammarström (mp)
          </note>
          <note>
            suppleant i skatteutskottet
          </note>
          <note>
            Yvonne Ruwaida (mp)
          </note>
          <note>
            5 § Anmälan om särskilda företrädare för partigrupperna
          </note>
          <note>
            Med stöd av 1 kap. 7 § fjärde stycket riksdagsordningen hade
            partigrupperna till talmannen anmält följande personer att utgöra
            partiernas företrädare från den 1 juli 2000 och för återstoden
            av innevarande valperiod:
          </note>
          <note>
            Sven Hulterström (s)
          </note>
          <note>
            Per Unckel (m)
          </note>
          <note>
            Lars Bäckström (v)
          </note>
          <note>
            Göran Hägglund (kd)
          </note>
          <note>
            Agne Hansson (c)
          </note>
          <note>
            Bo Könberg (fp)
          </note>
          <note>
            Marianne Samuelsson (mp)
          </note>
          <note>
            Ersättare:
          </note>
          <note>
            Britt Bohlin (s)
          </note>
          <note>
            Beatrice Ask (m)
          </note>
          <note>
            Inger Burman (v)
          </note>
          <note>
            Maria Larsson (kd)
          </note>
          <note>
            Birgitta Carlsson (c)
          </note>
          <note>
            Kerstin Heinemann (fp)
          </note>
          <note>
            Gunnar Goude (mp)
          </note>
          <note>
            6 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om riksdagsarbetet
            delats ut till kammarens ledamöter.
          </note>
          <note>
            Statistiken skulle fogas som bilaga till detta protokoll.
          </note>
          <note>
            7 § Meddelande om riksmötet 2000/01
          </note>
          <note>
            Talmannen meddelade att riksmötet 2000/01
          </note>
          <note>
            skulle inledas med upprop tisdagen den 19 september kl. 11.00.
            Öppnandet skulle äga rum kl. 14.00 samma dag.
          </note>
          <note>
            8 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Meddelande från kommissionen om prioriteringar när det gäller
            vägtrafiksäkerheten inom EU lägesrapport och klassificering av
            åtgärder. KOM (00) 125
          </note>
          <note>
            Förslag till Europaparlamentets och rådets direktiv om ändring
            av rådets direktiv om utbyte av information med tredje land KOM
            (1999) 748
          </note>
          <note>
            Grönboken behandlar rättshjälp i civilmål: Problem för parter
            i gränsöverskridande tvister.
          </note>
          <note>
            Förslag till Europaparlamentets och rådets direktiv om tillnärmning
            av medlemsstaternas lagar och andra författningar om tillverkning,
            presentation och försäljning av tobaksvaror. KOM (1999) 407
          </note>
          <note>
            9 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1999/2000:109 till justitieutskottet
          </note>
          <note>
            1999/2000:147 till socialförsäkringsutskottet
          </note>
          <note>
            1999/2000:149 till socialutskottet
          </note>
          <note>
            Förslag
          </note>
          <note>
            1999/2000:RR12 till utbildningsutskottet
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 22 september.
          </note>
          <note>
            Motioner
          </note>
          <note>
            1999/2000:MJ35 till miljö- och jordbruksutskottet
          </note>
          <note>
            1999/2000:Fi54-Fi57 till finansutskottet
          </note>
          <note>
            1999/2000:Ju35 och Ju36 till justitieutskottet
          </note>
          <note>
            1999/2000:Sk31-Sk33 till skatteutskottet
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 juni
          </note>
          <note>
            1999/2000:1076 av Ragnwi Marcelind (kd) till justitieminister
            Laila Freivalds
          </note>
          <note>
            Bristen på övervakare
          </note>
          <note>
            1999/2000:1090 av Magnus Jacobsson (kd) till statsrådet Britta
            Lejon
          </note>
          <note>
            Religionsfriheten i Sverige
          </note>
          <note>
            1999/2000:1099 av Ragnwi Marcelind (kd) till justitieminister
            Laila Freivalds
          </note>
          <note>
            Polisen i Östergötland
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 19 september.
          </note>
          <note>
            Ajournering
          </note>
          <note>
            Kammaren beslutade kl. 12.25 på förslag av talmannen att ajournera
            förhandlingarna till kl. 12.40 då avslutningen skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.40.
          </note>
          <note>
            11 § Avslutning
          </note>
          <note type="speaker">
            Anf. 55 TALMANNEN:
          </note>
          <note>
            Ärade riksdagsledamöter! Snart, mycket snart, får också riksdagens
            ledamöter gå ut i denna ljuva sommartid. Låt oss bara för ett
            kort ögonblick stanna upp och något samla tankarna kring det som
            har varit och kring det som ska komma.
          </note>
          <note>
            Som talman har jag inte bara fler och större möjligheter än de
            flesta att följa arbetet i denna kammare, i riksdagen, och de
            gedigna insatser som görs av dess ledamöter. Det blir också tillfälle
            i många sammanhang - här hemma och i samband med internationella
            besök - att i samtal och i anföranden informera om riksdagen och
            det arbete som utförs här.
          </note>
          <note>
            Det är då både naturligt och glädjande att alltid kunna framhålla
            det som karakteriserar det demokratiska arbetet i Sveriges riksdag
            - i dag också i ett historiskt perspektiv. Det är den goda viljan
            till samarbete, beredskapen att lyssna och kompromissa, för att
            nå fram till långsiktigt hållbara beslut.
          </note>
          <note>
            Det här är i mångt och mycket ett ganska gnetigt vardagsarbete,
            inte sällan slitigt och oglamoröst, långt bortom massmediernas
            sökljus. Men det är den nödvändiga grundpelaren och förutsättningen
            för en god utveckling av vårt samhälle, i trygghet och med respekt
            för varje individs unika värde - det som är demokratins kärna.
          </note>
          <note>
            Det är en glädje att vara en del av detta arbete, och det är
            en förmån att få lyfta fram detta goda exempel i mötet med företrädare
            för länder där demokratin ännu är skör och behöver vårdas, kräver
            stöd och näring för att utvecklas och stärkas.
          </note>
          <note>
            Det är vårt gemensamma uppdrag att tillsammans arbeta för att
            riksdagen fortsätter att utgöra den centrala och livaktiga arenan
            för demokratin och politiken, för debatten och besluten. Kammaren
            har här en nyckelroll med sin öppenhet och tillgänglighet. Vad
            som här sker - och hur det sker - är avgörande för medborgarnas
            uppfattning om riksdagen och dess ledamöter. Riksdagens arbetsformer
            ska fungera väl för att garantera stabilitet och styrka i riksdagens
            beslut och för att ge riksdagens ledamöter en rimlig arbetssituation.
          </note>
          <note>
            Men vi har också ett gemensamt ansvar för att formerna för vårt
            arbete tryggar och stärker medborgarnas tilltro till och respekt
            för riksdagen som landets främsta demokratiska institution. I
            utvärderingen av de förändringar som görs av riksdagens arbetsformer,
            måste denna aspekt tillmätas stor betydelse.
          </note>
          <note>
            Ärade ledamöter! Det goda samarbetet och viljan att gemensamt
            komma fram till hållbara lösningar präglar också arbetet i Riksdagskommittén.
            Tack vare engagerade och kreativa insatser av ett stort antal
            ledamöter och tjänstemän har betydande framsteg gjorts under året
            med de huvudfrågor som kommittén arbetar med - riksdagens ledningsorganisation,
            budgetprocessen, utvärdering och revision och riksdagens hantering
            av EU-frågor.
          </note>
          <note>
            Ett uttryck för detta är det beslut som fattades i tisdags i
            Riksdagskommittén, om förslag till ny Riksrevision under riksdagen.
            Ett annat är den parlamentariska riksdagsstyrelse som kammaren
            beslutat om och valt och som börjar sitt arbete den 1 juli. Mot
            slutet av hösten räknar vi med att detta omfattande arbete med
            riksdagens organisation och arbetsformer i sin helhet ska vara
            avslutat och förslag till beslut framlagda.
          </note>
          <note>
            Ärade riksdagsledamöter! Jag vill tacka er alla för engagerade
            insatser under det gångna året. Ett särskilt tack vill jag rikta
            till de vice talmännen, till riksdagens gruppledare och till kvittningsmännen
            för mycket gott samarbete. Tack också till kammarsekreteraren
            och hans medarbetare, till riksdagens personal, vars insatser
            och kompetens är ovärderliga för riksdagen, och till de ledamöter
            och den personal som på ett så förtjänstfullt sätt fullgjort sina
            uppdrag i Talmanskonferensen och Förvaltningsstyrelsen, som nu
            haft sina sista sammanträden.
          </note>
          <note>
            Jag vill också rikta ett tack till regeringen för gott samarbete
            och uttala förhoppningen att vi med gemensamma krafter väl ska
            företräda Sverige under det kommande ordförandeskapet i EU.
          </note>
          <note>
            Ett alldeles särskilt tack vill jag rikta till två ledamöter
            som lämnat riksdagen - Ingrid Näslund och Ulf
          </note>
          <note>
            Kristersson - och till Dan Ericsson och Johnny
          </note>
          <note>
            Ahlqvist, som kommer att lämna sina uppdrag i sommar.
          </note>
          <note>
            Dan Ericsson invaldes i riksdagen 1991 och har verkat bl.a. inom
            arbetsmarknadsutskottet och jordbruksutskottet, sedermera miljö-
            och jordbruksutskottet, från 1998 som dess ordförande. Dan Ericsson
            lämnar riksdagen i början av september för ett uppdrag som kommunikationskonsult.
          </note>
          <note>
            Ingrid Näslund kom in i riksdagen efter valet
          </note>
          <note>
            1991 och har varit ledamot av utbildningsutskottet, utrikesutskottet,
            Nordiska rådets och Europarådets svenska delegationer. Ingrid
            Näslund fortsätter sitt engagemang för utvecklingsfrågor, bl.a.
            som ledamot av Sidas styrelse och i Kristdemokraternas råd för
            demokrati och utveckling.
          </note>
          <note>
            Ulf Kristersson kom till riksdagen 1991 med ett engagemang inom
            det Moderata ungdomsförbundet, till 1993 som dess ordförande.
            I riksdagen har Ulf
          </note>
          <note>
            Kristersson bl.a. verkat inom socialförsäkringsutskottet. I april
            lämnade Ulf Kristersson ledamotsuppdraget för näringslivet och
            ett utvecklingsuppdrag inom IT-branschen.
          </note>
          <note>
            Johnny Ahlqvist kom in i riksdagen 1985. Det är främst arbetsmarknadsfrågorna
            som har engagerat
          </note>
          <note>
            Johnny Ahlqvist, först som ledamot och sedan 1994
          </note>
          <note>
            som ordförande i arbetsmarknadsutskottet. Den
          </note>
          <note>
            1 augusti lämnar Johnny Ahlqvist riksdagen, men då för att fortsätta
            sitt engagemang för dessa frågor som direktör i Arbetsmarknadsverkets
            ledning med ansvar för de arbetsmarknadspolitiska programmen.
          </note>
          <note>
            Vi tackar Dan Ericsson, Ingrid Näslund, Ulf
          </note>
          <note>
            Kristersson och Johnny Ahlqvist för deras insatser i riksdagen
            och önskar dem varmt lycka till med de nya uppdragen.
          </note>
          <note>
            Ärade ledamöter! Arbetet under ännu ett riksdagsår närmar sig
            nu sitt slut, det första under detta sekel och detta årtusende.
          </note>
          <note>
            Werner Aspenström fångar med sina ord i dikten
          </note>
          <note>
            Staden känslor och tankar som ett ögonblick som detta rymmer:
          </note>
          <note>
            Jag är ingen opolitisk person.
          </note>
          <note>
            Jag har en åsikt om hur slipstenarna borde dras i detta land.
          </note>
          <note>
            Jag anser freden vara vår största tanke.
          </note>
          <note>
            Men jag vill inte med den stora drömmens sax klippa sönder den
            mindre drömmens väv.
          </note>
          <note>
            Det är den tiden på dygnet då bogserbåten Rex ger sig ut i skärgården
            för att hämta soluppgången.
          </note>
          <note>
            Det är den tiden på året då jätten i Skinnarviksbergen har syrenklasar
            i håret.
          </note>
          <note>
            Strax öppnar han käften och spottar ut en svärm skrattmåsar över
            stan.
          </note>
          <note>
            Jag tycker det är vackert, helt enkelt.
          </note>
          <note>
            Jag tycker det är mänskligt, ibland.
          </note>
          <note>
            Ärade riksdagsledamöter! Varmt tack för detta arbetsår. Jag önskar
            er en skön, vilsam och stimulerande sommar, och jag önskar er
            hjärtligt välkomna åter med nya krafter.
          </note>
          <note>
            (Applåder)
          </note>
          <note type="speaker">
            Anf. 56 JAN BERGQVIST (s):
          </note>
          <note>
            Fru talman! Från riksdagens ledamöter ber jag att få framföra
            vår stora uppskattning och ett varmt tack till talmannen och till
            de vice talmännen. Jag vill också vittna om vilken fröjd det är
            att arbeta ihop med riksdagens personal och möta så mycket kunnighet
            och gott humör och ett engagemang som håller även när vi behandlar
            sådana frågor som regelverket för muddring eller förutsättningarna
            för värdepapperiseringen.
          </note>
          <note>
            Det känns alldeles rätt - som vår talman här redovisade - att
            riksdagen nu utvecklar sitt arbete och stärker sin förmåga att
            möta den nya tidens krav.
          </note>
          <note>
            Vi vet också att det mitt i det välmående svenska samhället finns
            människor med ett plågsamt utanförskap och en stark känsla av
            vanmakt. Vad kan vi folkvalda göra så att människors vanmakt vänds
            till framtidstro och delaktighet? Demokrati utan deltagande, det
            är som en fågel med bruten vinge. Därför måste alla få chansen
            att vara med i demokratins gemenskap.
          </note>
          <note>
            Av andra parlament kan vi lära en hel del, men vi får också konstatera
            att Sveriges riksdag med vårtor och allt står sig väl i en internationell
            jämförelse. En förklaring till det är kanske att vi ständigt strävar
            efter att förbättra demokratins arbetssätt och att vi har den
            goda traditionen att riksdagens talman tar ett stort ansvar för
            att driva på demokratins utveckling. För det vill vi rikta ett
            särskilt tack till talmannen.
          </note>
          <note>
            Jag hörde en programledare i TV som sade att vi riksdagsledamöter
            inte vet vad som händer i Sverige, eftersom vi jämt sitter instängda
            i Riksdagshuset.
          </note>
          <note>
            Strax därpå läste jag i en stor tidning där man tvärtom tyckte
            att vi alldeles för mycket är borta från riksdagen. Enligt tidningen
            så har vi - hör och häpna - inte mindre än fyra månaders semester
            varje år, nämligen tre månader på sommaren och ytterligare en
            månad i övrigt under året. Tidningen tipsar sina läsare att om
            de gillar att lata sig på stränderna, då ska de satsa på politik.
            Man skriver: "Är du inne på att göra politisk karriär så kan du
            se fram emot många lediga sommardagar." Ack ja, dessa myter. Tänk
            om de kunde spridas ut på Sveriges åkrar i stället för att spridas
            i spalterna och i TV-kanalerna. Vilken härlig gröda vi skulle
            få.
          </note>
          <note>
            Trots allt tror jag att de flesta vet och förstår att riksdagsarbetet
            måste vara mer än själva arbetet i kammaren. Att vi gör uppehåll
            i kammararbetet är inte samma sak som att vi därmed slutar med
            allt annat riksdagsarbete. Tvärtom är det en given del av vårt
            arbete att sommar, höst, vinter och vår vara aktiva i vardagsverkligheten
            runtom i vårt land. Tillsammans vet vi 349 mycket om vad som händer
            i Sverige. Det avspeglar sig bl.a. i att våra talmän klubbar igenom
            beslut som gäller de stora frågorna för vårt folk - arbete, välfärd
            och ekologisk framtid - men de klubbar också igenom beslutsmoment
            med många små vardagsnära rubriker, t.ex. måttbestämmelserna för
            båspallar, hanteringen av fiskrens, ålhuttning, hjulångaren Erik
            Nordevall, reptiler som sällskapsdjur och mycket annat i vår Herres
            hage.
          </note>
          <note>
            Så jag tror att de i TV-huset får anstränga sig rejält om de
            ska samla ihop 349 andra personer som tillsammans har lika stor
            kunskap om vardagsverkligheten runtom i Sveriges land.
          </note>
          <note>
            Men visst ska vi erkänna att Sverige säkert kommer att överraska
            oss även den här sommaren så att vi än en gång står där med häpen
            förundran över vad som händer i naturens parlament:
          </note>
          <note>
            Nätvingens intensiva beredningsarbete i bladverket, åkerhumlans
            chattande bland blomkalkarna, den blågröna mosaiksländans utredning
            av näckrosbladen, starar i prydliga delegationer som uppvaktar
            bärbuskarnas näringsutskott, och så de många mötena med taltrastkonferensen
            och småfåglarnas kvällsplenum, där ingen bryr sig om att lämna
            kvittringsansökan.
          </note>
          <note>
            Fru talman! Eftersom dagens datum den 15 juni råkar vara Ulla
            Winblads födelsedag vill jag med Carl
          </note>
          <note>
            Michael Bellmans ord önska talmannen, de vice talmännen, kammarsekreteraren
            och alla er som arbetar i riksdagen liksom vice statsminister
            Lena Hjelm-
          </note>
          <note>
            Wallén och hela regeringen att ni nu får chansen att:
          </note>
          <note>
            Le åt daggens droppar
          </note>
          <note>
            Se hur blomman öppnar sina knoppar
          </note>
          <note>
            Hören lärkans sång i skyn
          </note>
          <note>
            Ack vad en gudomlig syn.
          </note>
          <note>
            Ett stort och varm tack till er alla.
          </note>
          <note>
            (Applåder)
          </note>
          <note>
            12 § Kammaren åtskildes kl. 12.58.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 1 § anf. 32 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
