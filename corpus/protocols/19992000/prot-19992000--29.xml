<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--29</head>
          <docDate when="1999-11-18">1999-11-18</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Ledighet, m.m.
          </note>
          <note>
            Talmannen meddelade att Lena Sandlin (s) ansökt om föräldraledighet
            under tiden den
          </note>
          <note>
            6 december 1999-31 mars 2000.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Lars Lilja (s) skulle tjänstgöra som ersättare
            för Lena Sandlin.
          </note>
          <note>
            2 § Anmälan om kompletteringsval till skatteutskottet
          </note>
          <note>
            Talmannen meddelade att Socialdemokraternas riksdagsgrupp under
            Lena Sandlins ledighet anmält hennes ersättare Lars Lilja som
            suppleant i skatteutskottet.
          </note>
          <note>
            Talmannen förklarade vald till
          </note>
          <note>
            suppleant i skatteutskottet
          </note>
          <note>
            Lars Lilja (s)
          </note>
          <note>
            3 § Meddelande om information från regeringen
          </note>
          <note>
            Talmannen meddelade att tisdagen den
          </note>
          <note>
            23 november kl. 15.00 skulle utrikesminister Anna
          </note>
          <note>
            Lindh lämna information om aktuella EU-frågor -
          </note>
          <note>
            nästa regeringskonferens och utvidgningen.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            1999/2000:RR4 till miljö- och jordbruksutskottet
          </note>
          <note>
            1999/2000:RR7 till justitieutskottet
          </note>
          <note>
            Meddelande om samlad votering
          </note>
          <note>
            Talmannen meddelade att samtliga ärenden på dagens föredragningslista
            skulle avgöras i ett sammanhang efter avslutad debatt.
          </note>
          <note>
            5 § Utgiftsramar och beräkning av statsinkomsterna, m.m.
          </note>
          <note>
            Föredrogs finansutskottets betänkande 1999/2000:FiU1
          </note>
          <note>
            Utgiftsramar och beräkning av statsinkomsterna, m.m. (prop. 1999/2000:1
            delvis, prop.
          </note>
          <note>
            1998/99:124 delvis och skr. 1998/99:150)
          </note>
          <note type="speaker">
            Anf. 1 GUNNAR HÖKMARK (m):
          </note>
          <note>
            Fru talman! Det är hela tiden människor det handlar om, allt
            tal en sådan här dag om utgiftsramar och siffror till trots. Det
            handlar om färdriktningen för vårt samhälle, och det handlar om
            de villkor som ska gälla för oss alla i vårt dagliga liv.
          </note>
          <note>
            När vi talar om skatter diskuterar vi bokstavligen livets förutsättningar
            för familjen som kämpar vecka för vecka med ekonomin, som vet
            att inte bara stora utgifter utan också vardagens små tär hårt
            på familjekassan, som vet att när kylan sätter in behövs det ett
            nytt sortiment kläder till barnen. Snart är det dessutom dags
            att köpa nya vantar till barnen, som tappat bort dem de hade.
            Det tycks alla barn göra. Man kan undra var alla vantar är.
          </note>
          <note>
            Det handlar om familjers trygghet och kontroll över vardagen
            mycket mer än om de siffertabeller vi talar om här i dag. Det
            är därför vi moderater lägger fram förslag om sänkta skatter av
            de slag som betyder mest för låg- och medelinkomsttagare.
          </note>
          <note>
            När vi diskuterar företagandets villkor talar vi om vardagen
            för en kvinna eller man som dagligen sliter med sitt företag,
            som vill kunna anställa ytterligare någon, som vill ha råd att
            investera och som vill veta att det lönar sig att bygga ut. Vi
            talar om den verklighet som möter hennes kunder och hennes medarbetare.
            Det är därför vi vill sänka skatten på företagande och sparande.
            Det är därför vi vill avreglera och underlätta för var och en
            som driver ett företag.
          </note>
          <note>
            Det handlar om damen i Växjö som får vänta på sin ögonoperation
            i 78 veckor, trots att vi i Sverige betalar världens högsta skatter
            och trots att det finns läkare, sjuksköterskor och vårdpersonal
            som ingenting hellre vill än att kunna ge henne den vård som behövs
            för att hon ska kunna se lika bra som tidigare.
          </note>
          <note>
            Hon får vänta, trots att hennes ögonoperation då inte kostar
            mindre utan snarare mer, trots att det finns läkare som vill hjälpa
            landstingen att korta köerna.
          </note>
          <note>
            Det är därför vi lägger fram förslag om en förändrad form av
            försäkring, som innebär att pengarna följer patienten och att
            man alltid har rätt att välja. Vi prioriterar resurser till sjukvården
            och inte till andra administrativa verksamheter.
          </note>
          <note>
            Det gäller flickan på skolgården i något av våra storstadsområden
            som vet vad hon vill bli, men känner att hon inte kommer att nå
            ända fram på grund av att den skola hon går i inte ger henne den
            start hon behöver, som känner rädsla inför det vi här i kammaren
            och dess debatter kallar segregation och utanförskap, men som
            för henne gäller livets möjligheter, som riskerar att tillhöra
            de 20 % elever i Sverige som går ut skolan utan tillräckliga kunskaper
            och som därför riskerar att hamna i ett utanförskap i ett samhälle
            där utvecklingen går allt snabbare. Det är därför vi vill se till
            att pengarna i skolan ska följa eleven och gå direkt till den
            skola där hon eller han får sin undervisning, där hon eller han
            ska kunna välja den bästa kvaliteten, den skola som ger henne
            den bästa starten.
          </note>
          <note>
            Det gäller det unga paret som vill förena både yrke och familjeliv
            utan att det påverkar deras möjligheter att hinna med barnen,
            både när de är små och när de blir lite större, som vill kunna
            ta hand om barnen på det bästa sätt de känner till och med de
            förutsättningar de har i sitt dagliga liv både vad gäller familjen
            och jobbet. Det är därför vi för fram förslag om en ny familjepolitisk
            inriktning som innebär att föräldrar får en större möjlighet att
            välja och där en större del av pengarna går till den barnomsorg
            som föräldrarna själva vill ha.
          </note>
          <note>
            Det handlar om den handikappade som behöver assistans och som
            inte förstår varför hon som är i störst behov av stöd inte kan
            få det, eftersom de politiska makthavarna i stället satsar mer
            på de röststarka grupperna. Det är därför vi anser att det offentliga,
            stat och kommun, ska prioritera dem som är i störst behov av stöd,
            inte alla andra som kanske på andra sätt kan klara sig själva.
          </note>
          <note>
            Fru talman! Debatten om statens budget handlar egentligen inte
            om siffror. Den handlar om hur vi skapar de bästa möjliga förutsättningarna
            för människor att i frihet forma sin välfärd, att kunna känna
            trygghet och stolthet, framtidstro och tillförsikt.
          </note>
          <note>
            Vi kommer i dag många gånger att höra att det går bra i Sverige.
            Ekonomin går i dag bra i Sverige, men jag vill hävda att det inte
            går bra för Sverige. Vi genomför inte de förändringar och de reformer
            som krävs för att vi ska kunna möta den nya ekonomin i en tid
            när människor på ett mycket enkelt sätt kan flytta ut, om man
            vill flytta ut. Vi genomför inte de förändringar som krävs för
            att vi ska kunna pressa ned arbetslösheten så långt att vi under
            en lång period av tillväxt kan eliminera arbetslösheten som ett
            samhälleligt problem. I Sverige förs inte en politik som öppnar
            för de företag som kan ge tillväxt utan att inflationstryck och
            stigande räntor sätter stopp, som så många gånger förr.
          </note>
          <note>
            Fru talman! För tio år sedan hade vi en liknande situation, det
            gick bra för ekonomin i Sverige. Då korades Kjell-Olof Feldt till
            världsmästare i ekonomi, som det hette. Samtidigt kunde han själv
            i sina noteringar konstatera att vi mitt i glädjeyran var på väg
            mot ett arbetslöshetens stålbad, just därför att inga förändringar
            genomfördes. Vi vet alla att man då lät bli att genomföra de reformer
            som man vid den tidpunkten hade de bästa förutsättningarna att
            genomföra. Vi ser i dag att man på samma sätt kortsiktigt låter
            glädjen inför konjunkturen förtränga behovet av en reform av strukturen.
          </note>
          <note>
            Trots att företagen flyttar ut, trots att företagarna flyttar
            ut och trots att företagande och ägande flyttar ut finns det inga
            reformer för att bryta denna utveckling. Trots att vi har ett
            otillräckligt nyföretagande finns det inga reformer från majoriteten
            för att stimulera nytt företagande. Trots att lönebildningen än
            en gång är det stora problemet finns det inga förslag från regeringen.
          </note>
          <note>
            Trots att vi gång på gång har sett att den svenska ekonomin inte
            klarar att hålla fast vid en långsiktig tillväxt, genomförs inga
            av de strukturreformer som behövs för att vi ska ha både hög tillväxt
            och lågt inflationstryck. I stället kör regeringen på med den
            politik som leder till överhettning och nya problem.
          </note>
          <note>
            Trots att människor står i kö runtom i landet, genomför regeringen
            inga reformer för att säkra patienternas rätt till vård, för att
            öppna upp för nya alternativ och bättre förutsättningar för alla
            dem som arbetar inom vården.
          </note>
          <note>
            Trots att alla vet att monopol drabbar både kvalitet och verksamhet,
            är regeringens enda aktiva insats inom områdena vård och utbildning
            att bekämpa de reformer för konkurrens och nytänkande som andra
            vill genomföra.
          </note>
          <note>
            Trots att den svenska skolan befinner sig i kris, genomför regeringen
            inga reformer för att garantera att inga elever ska behöva lämna
            skolan utan tillräckliga kunskaper.
          </note>
          <note>
            Trots att den kommunala skatteutjämningen urholkar de rättvisa
            förutsättningarna för kommuner att finansiera sin verksamhet genom
            arbete och skatter genomförs inga reformer.
          </note>
          <note>
            Trots att regeringens ledande företrädare konstaterar att vi
            bör gå med fullt ut i det gemensamma valutasamarbetet och att
            ett nej inte är rimligt gör regeringen inget. Det vore intressant
            att här i dag få svar på frågan vad regeringspartierna, koalitionen,
            avser att göra när det gäller Sveriges deltagande i det gemensamma
            europeiska valutasamarbetet fullt ut.
          </note>
          <note>
            Trots att vi ser bristerna i vårt rättsväsende väljer regeringen
            att inte tillföra de resurser som behövs.
          </note>
          <note>
            Trots att vi ser extremistiska grupper bekämpa demokratin, trots
            att vi ser upprepade fall av kvinnomisshandel utan att polisen
            förmått vidta de åtgärder som krävs, ser vi just stagnationen.
            Trots att vi ser hur ett av våra grundläggande samhällsproblem,
            nämligen att segregationen biter sig allt djupare, finns det inga
            reformer som syftar till att bryta segregation och socialt utanförskap.
          </note>
          <note>
            Fru talman! Vi ser i de utgiftsramar som majoriteten föreslår
            i riksdagen konsekvenserna av passivitetens politik: Inga reformer
            och ingen politik för att möta den nya ekonomin. Det är bara glädjen
            över att det i dag går bra för Sverige. Men det finns inget ansvar
            för att det ska gå bra för Sverige under det nya seklets kommande
            decennier. Skälen är enkla och uppenbara, nämligen en splittrad
            regeringskoalition och ett splittrat parti.
          </note>
          <note>
            Vi har dem som anser att företag med vinst är något hotfullt
            och negativt, trots att de allra flesta vet att bakom varje företag
            står en människa av kött och blod, trots att vi i hela världen
            kan se att där företag får drivas med vinst blir det konkurrens,
            mångfald, medborgarnas frihet och ett välstånd som ger trygghet.
            Det finns i regeringskonstellationen så djupgående sprickor att
            den bara hålls samman av omtanke om makten, inte på grund av politiken.
            Vi ser klyftorna av Europapolitiken i synen på skatter och i synen
            på våra stora välfärdsverksamheter. Vi kan också konstatera att
            de reformer som i dag ligger till grund för att det går bra för
            Sverige, medlemskapet i EU, Riksbankens oberoende, saneringen
            av statsfinanserna, avregleringarna och den nya budgetlagen, för
            att ta några exempel, har bekämpats aktivt av de partier som regeringen
            i dag är beroende av.
          </note>
          <note>
            Socialdemokratin var och är kluven i de centrala frågorna. När
            reformverksamheten borde gå vidare innebär splittringen politisk
            handlingsförlamning som ytterst drabbar människorna i Sverige.
            Begreppet vänta och se har fått ett ideologiskt ansikte i regeringen
            Persson. Det är därför vi ser en stagnation som drabbar människorna
            i vårt land och som kommer att drabba än hårdare den dagen den
            ekonomiska utvecklingen inte är lika god som i dag.
          </note>
          <note>
            Det går inte bra för Sverige, för Sverige rör sig inte framåt.
            Vi utvecklar inte vårt land och vårt samhälle till att klara de
            utmaningar som framtiden ställer. Det förs i dag en politik som
            inte klarar framtiden. Ni klarar inte kvaliteten i det som stat
            och kommun måste kunna uträtta. Ni klarar inte att öppna de dörrar
            i vårt samhälle som ger människor nya möjligheter.
          </note>
          <note>
            Det finns ett alternativ till detta. Det finns redovisat i finansutskottets
            betänkande en reformpolitik när det gäller företagande och jobb,
            när det gäller modern arbetsmarknad och när det gäller en politik
            som ger full rättvisa åt alla dem som arbetar inom vård och utbildning.
            Det är en politik som kan ge alla dem som arbetar inom några av
            våra viktigaste samhällssektorer mångfald i stället för monopol,
            vitalitet i stället för vanmakt och dynamisk utveckling i stället
            för en genompolitiserad styrning.
          </note>
          <note>
            Vi är fyra partier som står bakom en alternativ politik. Den
            bygger i all sin enkelhet på en tydlig respekt för de enskilda
            människorna, på vad var och en av oss kan uträtta, vår rätt att
            välja om visionernas
          </note>
          <note>
            Sverige ska vara ett land som är fyllt av människors skapande,
            där företag väljer att utveckla sin framtid i stället för att
            flytta, där välstånd och trygghet formas av människorna själva
            och där vardagens problem ligger under vår egen kontroll. Det
            är därför, fru talman, vi vill sänka de skatter som betyder mest
            för låg- och medelinkomsttagare. Det är för att Sverige ska kunna
            växa som vi vill sänka skatterna på företagande och sparande.
            Vi moderater vill minska på de offentliga utgifterna, för att
            på det viset bereda större utrymme för enskilda människors initiativ
            och skapande. Vi vill se till att skola och vård får de resurser
            som behövs när människor väljer mellan de olika alternativen.
            Vi vill se till att alla dem som verkar inom dessa områden ska
            kunna få den fulla möjligheten att utveckla nya alternativ som
            innebär att kvaliteten i verksamheten, servicen och tryggheten
            blir större för dem som blir sjuka, den unga eleven, studenten,
            var och en av oss i livets olika skiftande situationer.
          </note>
          <note>
            Samtidigt slår vi vakt om det som stat och kommun ska göra. Vi
            ser till att rättsväsende och polis får de resurser som krävs
            för att säkra tryggheten på gator och torg och gentemot alla de
            grupper av kriminella som är ett hot mot vårt samhälle. Vi ser
            till att det finns förutsättningar för ett starkt försvar i en
            värld som är orolig. Vi ser till att de som är i allra störst
            behov av stöd, handikappade, änkor och andra motsvarande grupper
            som bara har det offentliga att lita till, får det stödet. Det
            är så vi vill forma en politik för utveckling och framsteg i Sverige.
          </note>
          <note>
            Fru talman! Det är mot denna bakgrund som jag yrkar bifall till
            reservationerna 1 och 3. De handlar om ett alternativ till dagens
            stillastående.
          </note>
          <note type="speaker">
            Anf. 2 LARS BÄCKSTRÖM (v):
          </note>
          <note>
            Fru talman! Denna debatt är viktig, inte för att den kommer att
            förändra dagens beslut, men dagens argument kan komma att förändra
            kommande beslut i riksdagen. Om vi i majoriteten ser att vi står
            svaga, eller om väljarna, våra uppdragsgivare, anser att reservanternas
            idéer är bra, kommer vi naturligtvis att förändra våra ståndpunkter.
          </note>
          <note>
            Jag är redan nu säker på att vi i majoriteten kommer att ompröva
            våra ståndpunkter. Nu kanske jag ger reservanterna hopp här i
            dag. Men jag ger inte walk over. Så väl går det inte för er.
          </note>
          <note>
            Jag inser att politik ständigt förändras eftersom verkligheten
            förändras. Vi befinner oss naturligtvis inte i politikens nirvana.
            Vi måste ständigt utveckla politiken.
          </note>
          <note>
            Men, fru talman, jag är säker på två saker. Den ena saken är
            att vi i Sverige ska ta oss rätten att säga ja eller nej till
            ett svenskt deltagande i EMU - och det ska göras i en folkomröstning.
            Jag är också säker på att Sveriges riksdag inte ska ändra budgetpolitiken
            i den riktning som Gunnar Hökmark talade om.
          </note>
          <note>
            Den viktigaste frågan först - EMU. Här håller jag med Göran Persson
            om en sak som han tidigare har sagt, nämligen att detta är troligen
            den största frågan som Sverige kommer att ställas inför under
            överskådlig tid. Det är en fråga som är större än beslutet om
            medlemskap i EU. Därför ska vi naturligtvis som medborgare ta
            oss rätten att säga ja eller nej i en folkomröstning. Det finns
            ett val. Vi ska inte - och kommer inte att - nöja oss med varianter
            som "ja, nu"
          </note>
          <note>
            eller "ja, senare".
          </note>
          <note>
            I en demokrati är utvecklingen aldrig ödesbestämd. Möjligen kan
            ett nej omprövas, men ett ja blir hart när omöjligt att ompröva.
            EMU är formellt en fråga om deltagande i en valutaunion. Det är
            för många en svår ekonomisk fråga. Det är en svår ekonomisk fråga.
            Varje beslut, vare sig ja eller nej, har sina för- och nackdelar.
          </note>
          <note>
            Genom konvergensprogrammen har alla EU-stater anpassat sin ekonomiska
            politik till EMU-kraven.
          </note>
          <note>
            Målen var budgetbalans, låg inflation, ökad tillväxt och minskad
            arbetslöshet. Balansen och inflationen klarade nästan alla, men
            tillväxten blev sämre och arbetslösheten består. Priset har blivit
            en urholkad välfärd och ökande klyftor i unionens medlemsstater.
          </note>
          <note>
            Vi i Vänsterpartiet vill ha en politik som sätter sysselsättningen
            i första rummet. Vi tror inte att fler i arbete i en modern ekonomi
            måste leda till ökad inflation. Så länge det finns lediga resurser,
            människor som vill och kan ta de jobb som behöver utföras, kan
            fler i arbete förenas med låg inflation. Glädjande nog ser vi
            att alltfler i den europeiska debatten börjar dela vår uppfattning.
          </note>
          <note>
            Man kan naturligtvis än lättare driva en sådan här politik om
            den samordnas mellan flera länder, men viljan till samverkan över
            gränser gör ju inte att man automatiskt bör ansluta sig till en
            valutaunion där inflationsbekämpningen sätts före sysselsättningen
            och där politiskt oberoende bankexperter har makten över unionens
            penning- och valutapolitik. Det vore att kapitulera för den borgerliga
            linje som finns i Sverige och i Europa. Alternativt krävs det
            en politisk motmakt på Europanivå, en motmakt som skaffar sig
            den makt en unions förbundsregering har över finans- och skattepolitiken,
            och då är vi framme vid Europas förenta stater.
          </note>
          <note>
            Fru talman! Ytterst är nog EMU inte en ekonomisk fråga utan en
            fråga om synen på den politiska demokratins roll och ställning.
            Det är en fråga om hur demokratin ska fungera i Sverige och i
            Europa, och den handlar också om Sveriges ställning som suverän
            nation. Vi kan som nation aldrig vara oberoende av vår omvärld,
            men vi kan vara politiskt suveräna eller inte.
          </note>
          <note>
            Fru talman! Vi ska slå vakt om det svenska folkets urgamla rätt
            att sig beskatta och bruka pengarna för en gemensam välfärd. Därför
            yrkar jag bifall till reservation nr 4.
          </note>
          <note>
            Med rätten att oss själva beskatta och att bruka pengarna för
            gemensam välfärd i åtanke går jag över till finans- och budgetpolitiken.
          </note>
          <note>
            Tre partier - Socialdemokraterna, Vänsterpartiet och Miljöpartiet
            - har redovisat ett gemensamt förslag till budget och inriktning
            av den ekonomiska politiken. De borgerliga partierna instämmer
            inte i det utan har lagt fram sina motionsförslag. Finansutskottet
            har prövat det och föreslår inte helt oväntat - det ska erkännas
            - att man ska tillstyrka s-, v- och mpförslagen och avvisa motionsyrkandena.
          </note>
          <note>
            De borgerliga partierna vidhåller inte heller helt oväntat sina
            förslag, och i reservationerna pläderar de för sina alternativ.
            Jag kan förstå att de vidhåller sina förslag - något annat vore
            tokigt av en opposition -
          </note>
          <note>
            men vad jag inte kan förstå, fru talman, är varför de borgerliga
            partierna i sina reservationer inte bemöter den kritik som vi
            i majoriteten har skrivit in i betänkandet. Man svarar inte på
            den och låtsas som om man inte har noterat den. Varför gör ni
            så? En debatt bygger väl på ett utbyte av åsikter och ställningstaganden.
            Försvara er då i dagens debatt inför alla de angrepp som vi har
            utsatt er för!
          </note>
          <note>
            Jag har, fru talman, aldrig sagt att alla förslag från de borgerliga
            partierna är dåliga på varje punkt. I
          </note>
          <note>
            reservationerna finns förslag som känns angelägna, men de borgerliga
            partiernas förslag till nysatsningar finansieras med besparingar,
            alltså med sämre gemensam välfärd på en rad områden. Tre partier
            föreslår sänkta utgiftstak. Då blir helheten - och det är helheten
            som vi måste ta ställning till, inte de isolerade delarna - av
            de borgerliga alternativen en sämre gemensam välfärd.
          </note>
          <note>
            Gunnar Hökmark talade nyss om att det är den enskilda människan
            som räknas. Han talade först om slantar och gick sedan över till
            vantar. Förklara för mig hur era förslag påverkar vantinköpen
            för en person som har 150 000 kr i inkomst och för en som har
          </note>
          <note>
            450 000 kr i inkomst! Det blir mer slantar och fler vantar för
            den senare, eller hur?
          </note>
          <note>
            Varför lyfter ni inte fram de fördelningspolitiska analyserna?
            Vi hade i våras en debatt med Gunnar
          </note>
          <note>
            Hökmarks partivän Bo Lundgren, och jag tyckte mig se i alla fall
            en svag nickning i bänken till att ni till hösten skulle leverera
            fördelningspolitiska analyser.
          </note>
          <note>
            Men nej, de kom inte. Varför inte, Gunnar Hökmark?
          </note>
          <note>
            Vi talar om den enskilde individen. Er politik går nog i något
            slags mening ihop på totalen - att den är dålig är en annan sak
            - men hur går det för individen?
          </note>
          <note>
            Det ska ni också redovisa, men det gör ni inte utan talar om
            att det går ihop på ett slags makronivå. Det tragiska misstaget
            i er politik är att ni glömmer individen.
          </note>
          <note>
            Har ni försökt och misslyckats, eller har ni inte ens försökt?
            Vad är svaret? Förklara också, Gunnar
          </note>
          <note>
            Hökmark, hur ni kan spara så mycket på arbetsmarknadspolitiken
            och vad det får för konsekvenser för de arbetslösa! Förklara vad
            de sänkta ersättningsnivåerna betyder för tryggheten i Sverige!
            Ni föreslår sänkt nivå när problemet är det motsatta, att taken
            i försäkringarna redan ligger så lågt att många heltidsarbetande
            individer, tjänstemän och heltidsarbetande industriarbetare, inte
            får 80 % i ersättning. Då vill ni sänka ännu mer.
          </note>
          <note>
            Ni vill inte bara sänka ersättningen till 75 %. Det finns en
            del som redan nu ligger på 40-50 %, och ni vill i praktiken sänka
            nivåerna ännu mer. Hur kan ni spara 4 miljarder på sjukkostnaderna
            i er trafikförsäkring, 4 miljarder på förtidspensionerna och 1,7
            miljarder på läkemedel? Tala om månens baksida när ni inte vill
            redovisa detta! Man har ju t.o.m. klarat att landa på månen och
            att filma månens baksida, men fördelningskonsekvenserna av de
            moderata förslagen tycks vara omöjliga att utröna. Inte ens ni
            själva vill ju redovisa dem. Kan någon förstå varför?
          </note>
          <note>
            Fru talman! Vår debatt gäller inte bara budgeten för år 2000.
            Det är kanske egentligen allra viktigast att diskutera förslagen
            till inriktning av den ekonomiska politiken i ett lite längre
            perspektiv. Låt oss diskutera hur vi ska klara att producera bättre
            produkter på ett smartare sätt, alltså öka produktiviteten så
            att vi får mer resurser till vår gemensamma välfärd.
          </note>
          <note>
            Låt oss diskutera hur vi kan öka antalet arbetade timmar så att
            vi får fler i arbete och ändå klarar miljömålen.
          </note>
          <note>
            När vi klarar det här säkrar vi också en uthållig tillväxt, som
            ger oss resurser till vår gemensamma välfärd. Vi får ökade möjligheter
            att minska stressen och korta arbetstiden för alla. Här står två
            alternativ mot varandra. Här kan väljarna - där hade Gunnar
          </note>
          <note>
            Hökmark rätt - välja mellan det rödgröna blocket och det blå
            laget. Som Gunnar Hökmark sade: I all sin enkelhet bygger det
            på sänkt skatt och mindre offentliga utgifter. Det är vad det
            blå laget bygger på.
          </note>
          <note>
            Man tror att man nästan med något slags automatik får tillväxt
            om man sänker skatten och minskar de offentliga utgifterna. Fru
            talman! Jag säger att Gunnar
          </note>
          <note>
            Hökmark har fel. Om det vore så att skatten gick in i ett svart
            hål och de offentliga utgifterna betalades med lån, skulle Gunnar
            Hökmark ha rätt, men så är det ju inte.
          </note>
          <note>
            Kort och gott: Gunnar Hökmark har naturligtvis rätt i att skatten
            minskar efterfrågan på det som beskattas. Det är vi fullständigt
            överens om, men sedan används skatten till att öka konsumtionen
            av något annat eller till investeringar. Summan av den totala
            konsumtionen, efterfrågan och investeringarna blir densamma, men
            skatten påverkar fördelningen. Det är inte ett misstag, utan det
            är själva poängen.
          </note>
          <note>
            Ni säger: Mindre av skatt och mera av privata marknadslösningar,
            också inom vård, skola och omsorg, mindre av politik, mindre av
            demokratisk styrning genom politiska val och mer av AB Bure! Vi
            säger nej till det, därför att det får dåliga fördelningseffekter.
            Det är dåligt för kvaliteten.
          </note>
          <note>
            Den politik som ni förespråkar är prövad, och den fungerade inte
            förra gången. Det finns ingenting som talar för att den skulle
            fungera den här gången heller.
          </note>
          <note>
            Vårt alternativ prövas just nu, och det fungerar. Det är ju alldeles
            uppenbart. Gunnar Hökmark sade från den här talarstolen att det
            går bra för Sverige men att det inte går bra för Sverige. Han
            kunde inte bestämma sig ens när det gällde den slutsatsen. Men
            det går ju bra. Erkänn det! Det är otvivelaktigt så.
          </note>
          <note>
            Vi har höjt skatten för att sanera ekonomin, och sysselsättningen
            växer med 70 000-100 000 personer det här året. Därefter blir
            det möjligt att börja sänka skatten, både för hushåll och för
            företag och utan att dra ned på välfärden. Tvärtom ökar vi statsbidragen
            till kommunerna.
          </note>
          <note>
            Fru talman! Jag påstår inte att vi har löst alla problem, men
            vi är på rätt väg. Vi ska klara att gå vidare och förbättra för
            pensionärerna utan att slå mot sjukförsäkringen, klara att förbättra
            studiemedlen och klara att förstärka vården, bygga ut förskolan
            och sänka taxorna. Det ska vi göra tillsammans med Miljöpartiet,
            eller hur?
          </note>
          <note>
            Men det finns hot mot den uthålliga utvecklingen.
          </note>
          <note>
            På arbetsmarknaden hotar den paradoxala situationen att vi samtidigt
            har brist på arbete och brist på arbetskraft. Det problemet fordrar
            fler och starkare företag i växande branscher och att dessas tillväxt
            fördelas jämnare över landet.
          </note>
          <note>
            Det kräver satsningar på utbildning och forskning, det kräver
            en aktiv arbetsmarknads- och regionalpolitik, och det kräver skattepengar.
            Det krävs att vi bryter en könsuppdelning på arbetsmarknaden och
            uppvärderar de yrken där kvinnor dominerar. Det kräver skatteinkomster
            och en tuffare jämställdhetslagstiftning.
          </note>
          <note>
            Vi får inte göra om 80-talets misstag när en kraftig högkonjunktur
            gick över i överhettning, utslagning av arbetskraft och företag.
            Ungdomen måste få komma tillbaka på arbetsmarknaden. Borgarna
            talar om lönebildningen som det stora hotet som ska leda till
            förnyad inflation och överhettning. Jag tror ni har fel. Jag vet
            att Sveriges löntagare och deras organisationer vet vad konkurrenskraft
            och reallöner vill säga.
          </note>
          <note>
            De har nog gjort lönepolitik av sina erfarenheter. Nu har också
            regeringen med stöd av Vänsterpartiet lagt fram en lagrådsremiss
            med förslag till nya lagar som gör att arbetsmarknadens parter
            får rimliga spelregler.
          </note>
          <note>
            Det tyngre hotet mot stabilitet med en press uppåt för förnyad
            inflation kommer från börsen. Vi i Vänstern har alltid påstått
            att en snabbt stigande börs är ett fördelningspolitiskt problem.
            Men i dag är börsrallyt på väg att bli ett stabiliseringspolitiskt
            problem. Frågan är om det inte redan är det. Stockholmsbörsen
            har stigit snabbast av alla börser, 40 % i år. Välbeställda hushåll
            kan konsumera inte bara utifrån sina reallöneökningar utan också
            utifrån sina börsklipp och förväntade aktievinster.
          </note>
          <note>
            Kedjebrevs- och kasinoekonomi är en beprövad väg till inflation
            och överhettning. Har vi botemedlet?
          </note>
          <note>
            Det är inte helt lätt att korrigera spelkarusellen i en globaliserad
            finansekonomi. Men jag tror att vi politiker kan bidra till en
            lugnare bana genom att tala om riskerna. Vi kan driva på för trygghetsmekanismer
            på de globala finansiella marknaderna. Här i Sverige kan vi låta
            bli att hälla bensin på en pyrande eld. Vi kan vara återhållsamma
            med löften och utfästelser om stora snabba skattesänkningar för
            alla och på allt i detta konjunkturläge.
          </note>
          <note>
            Det är dags för den borgerliga alliansen att ta sitt stabiliseringspolitiska
            ansvar. Sluta att se skattesänkningar som en patentmedicin som
            hjälper mot allt från gikt till kräfta. Vi kan behöva sänka skatten
            på arbete och göra lättnader i vissa tjänstebranscher.
          </note>
          <note>
            Men då ska vi också finansiera med ökad skatt på det som skadar
            miljön och skärpa fördelningsprofilen, bl.a. genom att minska
            avdragsmöjligheterna för dem som har mycket. Det blir en både
            röd och grön skatteväxling. Det kan behövas för miljön, rättvisan
            och jobben.
          </note>
          <note>
            Fru talman! Vi lever inte i det himmelrike som finns beskrivet
            i den bok vi fick i går. Men sedan valet har vi med vår rödgröna
            reda lyckats förvalta vårt gemensamma pund ganska bra i det här
            landet.
          </note>
          <note>
            Låt oss fortsätta med det. Jag yrkar bifall till finansutskottets
            majoritet - Socialdemokraterna, Vänsterpartiet och Miljöpartiet
            - vad gäller budget och inriktning av den ekonomiska politiken.
          </note>
          <note>
            (Applåder)
          </note>
          <note type="speaker">
            Anf. 3 GUNNAR HÖKMARK (m) replik:
          </note>
          <note>
            Fru talman! Det var inte mycket av Vänsterpartiets politik här
            utan en total uppslutning bakom det som regeringen gör. Därför
            tycker jag att det kan vara rätt befogat att ställa en fråga till
            Lars Bäckström om det som är regeringspolitiken.
          </note>
          <note>
            Är det rimligt att ha världens högsta skatter för låg- och medelinkomsttagare
            och samtidigt göra undantag för miljardärer och utländska höginkomsttagare?
            Det är vad ni gör. I stället för att anpassa den svenska ekonomin
            till omvärlden och sänka skatten för låg- och medelinkomsttagare
            bidrar ni till att höja och åter höja utgifter.
          </note>
          <note>
            En ytterligare fråga. I budgeten står ni tre partier -
          </note>
          <note>
            Miljöpartiet, Vänsterpartiet och Socialdemokraterna -
          </note>
          <note>
            bakom privatiseringar på närmare 100 miljarder. De använder ni
            för att genomföra olika nya utgifter. Ni ska avveckla kärnkraften
            till en kostnad på kanske 20
          </note>
          <note>
            miljarder. Finansministern har sagt att fastighetsskatten inte
            ska höjas med de 5 miljarder som finns budgeten, utan de ska försvinna
            på något sätt. Det är faktiskt ett hål på närmare 125, 130 miljarder.
            Det vore intressant efter det mycket långa anförandet av
          </note>
          <note>
            Lars Bäckström att få höra om det. Är inte 130 miljarder världens
            största lucka?
          </note>
          <note>
            Sedan som ett svar på Bäckströms fråga: Vi stärker arbetsmarknadspolitiken.
            Vi ser nämligen till att företag kan växa och utvecklas. Det finns
            ingen bättre arbetsmarknadspolitik än att vi får fler jobb i Sverige.
          </note>
          <note>
            Arbetsmarknadspolitik som består av åtgärder och bidrag kan man
            ha en kort stund. Vi ser till att det blir företagande och jobb.
            Det är en bättre politik, Bäckström.
          </note>
          <note type="speaker">
            Anf. 4 LARS BÄCKSTRÖM (v) replik:
          </note>
          <note>
            Fru talman! Hökmark säger här till mig: Ni i majoriteten har
            ett stort underskott i er budget. Hans lösning på det är: Sänk
            skatten snabbare! Det går väl inte ihop så bra.
          </note>
          <note>
            Det kan nog finnas problem om den ekonomiska utvecklingen är
            ungefär 2 %, som vi väl har sagt i budgeten. Titta i budgeten!
            Vi har sett det problemet.
          </note>
          <note>
            Vi har ingen överföringspost år 2001 för ytterligare skattesänkningar.
            Vi vet om det. Vi tre partier har skrivit i majoritetstexten i
            utskottet att det finns underliggande problem.
          </note>
          <note>
            Men vi vet också nu att den ekonomiska utvecklingen troligtvis
            blir något starkare än vad vi har antagit i budgeten. Det säger
            de flesta institut. Får vi in ytterligare pengar - och är det
            då inte lämpligt att sälja i den takten som står i budgeten -
            kan vi ganska troligt kompensera det med de ökade skatteinkomster
            som man kan förvänta sig av en starkare ekonomisk utveckling.
            Det har vi klarat några år tidigare. Det har också då funnits
            ganska stora belopp att avsatta för det som inte har verkställts.
            Vi har klarat det.
          </note>
          <note>
            Det viktiga är att jag har försökt svara på Gunnar
          </note>
          <note>
            Hökmarks fråga. Men Gunnar Hökmark, och ni moderater, svarar
            inte på min fråga. Varför har ni inga fördelningspolitiska redovisningar?
            Varför döljer ni alltid detta? Det är min stora fråga. Ni säger
            att den tryggaste vägen till framgång och bra ekonomi är fler
            sysselsatta. Det är vi ju överens om. Vi behöver inte gräla om
            och diskutera det vi är överens om.
          </note>
          <note>
            Vi är i riksdagshuset, himlen är blå, och vi är överens om att
            det bästa sättet att få en bättre fördelning och ekonomi är fler
            sysselsatta, fler företag och fler företagare. Om detta är vi
            överens. Låt oss diskutera det vi är oense om!
          </note>
          <note type="speaker">
            Anf. 5 GUNNAR HÖKMARK (m) replik:
          </note>
          <note>
            Fru talman! Jag skulle vilja säga: Hoppla, hoppla!
          </note>
          <note>
            Det här gick inte så bra. Lars Bäckström brukar vara en av de
            snabbaste och kvickaste talarna i denna kammare. Han fick en fråga:
            Var tar 130 miljarder vägen? Det resulterade i ett lite allmänt
            - om jag ska uttrycka det lite elakt - budgetsvammel om att det
            kanske blir bättre tider.
          </note>
          <note>
            Det får väl anses att det är rätt bra tider just nu. Ni har i
            er budget en lucka på 130 miljarder som bl.a.
          </note>
          <note>
            bygger på att ni ska privatisera för närmare 100 miljarder nästa
            år. Det vore inte orimligt om någon av er kunde tala om det. Vad
            är det ni ska privatisera? Kan inte Lars Bäckström tala om detta?
            100 miljarder är en rätt rimligt stor siffra. Lars Bäckström försökte
            förhöra mig om enmiljardsbelopp tidigare. De finns väl dokumenterade
            i vårt budgetalternativ. Men ni har inte dokumenterat 100 miljarder.
            Är inte det en brist?
          </note>
          <note>
            Sedan vill jag bara säga en sak om skatterna. Säg aldrig att
            det är något fel på att människor kan forma sin egen trygghet.
            Säg aldrig att de pengar som vi politiker beslutar om är bättre
            pengar än de som familjer och hushåll kan ha för att klara sin
            egen trygghet vecka efter vecka. Gör inte det. Det är cyniskt
            mot enskilda människor. Vi har skattesänkningar, och vi har en
            politik som leder till att det blir bättre.
          </note>
          <note>
            Vi lever inte i det socialistiska paradiset där man från statens
            sida kan beräkna varenda krona i en familjs hushåll. Så enkelt
            är det inte. Skattesänkningar finns där, och framtidstron. Men
            ni saknar de 130
          </note>
          <note>
            miljarderna. Nu finns ett tillfälle att svara på frågan.
          </note>
          <note>
            Vilka företag ska ni privatisera? Ge besked om det nu, Bäckström!
          </note>
          <note type="speaker">
            Anf. 6 LARS BÄCKSTRÖM (v) replik:
          </note>
          <note>
            Fru talman! Det trodde jag var så bekant. T-e-l-ia, Telia, är
            inte det bekant, Gunnar Hökmark? Jag försöker föra en debatt där
            man låtsas inte veta om det alla andra svenskar vet. Det är den
            stora mängden i försäljningen. Det är alldeles uppenbart. Det
            har ett ganska rejält stort börsvärde. Det är huvuddelen. Det
            är alldeles självklart.
          </note>
          <note>
            Jag har aldrig sagt att jag missunnar en låginkomsttagare en
            skattesänkning, Gunnar Hökmark.
          </note>
          <note>
            Det är det jag inte gör.
          </note>
          <note>
            Vi har drivit igenom skattesänkningar för dem som tjänar lite.
            Det är de som möjligtvis har problem.
          </note>
          <note>
            Det är nog inte vantar det gäller, Gunnar Hökmark.
          </note>
          <note>
            Det är helt enkelt hyran och matinköpen som vållar problem för
            många låginkomsttagare. Det är jag som driver igenom skattesänkningar
            för dessa grupper.
          </note>
          <note>
            Men jag missunnar två individer i den här debatten en skattesänkning.
            Gunnar Hökmark och Lars Bäckström ska inte ha en enda krona, om
            vi kan undvika det. Vi kan köpa så många vantar, Gunnar Hökmark,
            att vi kan lägga dem i drivor i garderoberna. Det är vi som inte
            ska ha någon skattesänkning. Det är därför som vi inte ska sänka
            förmögenhetsskatten. Om vi nu ska tala på den här nivån kan jag
            säga att de som har en sådan stor förmögenhet inte har några problem
            med sina vantinköp, som Gunnar Hökmark drog upp.
          </note>
          <note>
            Det är därför som vi inte sänker den skatten. Vi har inte råd
            med det. Önska kostar ingenting, men det finns inga gratisluncher.
            Vår gemensamma välfärd kostar pengar. Det är de pengarna som vi
            ska få in, och som ni inte får in.
          </note>
          <note>
            Ni ska ju sälja ännu mer statliga företag. Ni har ju ännu större
            problem med den här redovisningen. Ni går ut med de här massiva
            försäljningarna i en börs som kanske hotar att gå ned. Att ni
            anklagar oss för att ta in försäljningsintäkter och sedan själva
            föreslår ännu större försäljningsintäkter blir lite paradoxalt.
          </note>
          <note>
            Ta fast tjuven! ropade tjuven. Det är vad Gunnar
          </note>
          <note>
            Hökmark står för.
          </note>
          <note type="speaker">
            Anf. 7 MATS ODELL (kd):
          </note>
          <note>
            Fru talman! Det är naturligtvis frestande att kommentera det
            senaste replikskiftet. Lars Bäckström glömmer ju bort att väldigt
            många höginkomsttagare med Lars Bäckströms, Socialdemokraternas
            och
          </note>
          <note>
            Miljöpartiets politik kommer att få sina disponibla inkomster
            kraftigt ökade genom den maxtaxa som ni nu vill driva igenom.
            En höginkomsttagare kommer att få ungefär 2 000 kr mer per månad
            att röra sig med, Lars Bäckström, om han eller hon har barn på
            dagis. Det blir ganska många vantar för de pengarna.
          </note>
          <note>
            Fru talman! Jag tror att vi alla faktiskt gläds åt att det för
            närvarande går bättre för svensk ekonomi och att fler nu får jobb.
            Problemet, Lars Bäckström, är att det inte går bra för alla i
            Sverige och i alla delar av
          </note>
          <note>
            Sverige. Noga räknat står 70 svenska kommuner i kö till regeringens
            kommunakut för att de inte klarar av sina grundläggande uppgifter
            inom omsorgen, vården och skolan, vilket var Socialdemokraternas
            paradlöfte inför 1998 års val. Landstingen har sedan 1995 gigantiska
            och faktiskt ständigt växande underskott.
          </note>
          <note>
            Vi kristdemokrater, fru talman, kan inte vara lika glada som
            Lars Bäckström så länge vården och skolan är sådana utpräglade
            krisbranscher som de är i dag. Det gäller faktiskt även i de delar
            av landet där ekonomin är bra.
          </note>
          <note>
            Det allvarliga är att regeringen inte vårdar grunden för en långsiktigt
            hållbar välfärd. Det krävs både en fast värdegrund och en vision
            för ett bättre, mänskligare och varmare Sverige. Värdegrunden,
            fru talman, hör inte bara hemma i högtidstalen. För att få ned
            arbetslösheten och få fler skattebetalare och färre bidragstagare
            krävs också ekonomiska reformer.
          </note>
          <note>
            De gamla klasskampsinspirerade vänsterlösningarna har sedan mycket
            länge kommit till vägs ände även här i Sverige. Trots världens
            högsta skatter räcker resurserna inte till ute i kommuner och
            landsting. Det är fullständigt oacceptabelt att gamla människor
            fortsätter att fara illa, att alla barn inte får en trygg och
            bra skola och att rättssamhället förfaller trots att ekonomin,
            som Lars Bäckström var inne på, för närvarande går som tåget.
            Vi hörde häromdagen att de sämsta kommunala skolorna ska stängas.
            Det hade varit mycket bättre om skolministern hade annonserat
            att nya och bra skolor skulle öppna. Men det ska ni ju motarbeta.
            Man undrar vad nästa fas blir i förfallet av de samhälleliga kärnuppgifterna
            med denna regering. Regeringen verkar inte heller bry sig om att
            företag, kapital och kunskap fortsätter att fly landet. Hur ska
            man annars tolka det faktum att svenska experter straffbeskattas
            med den s.k. värnskatten, medan utländska experter särbehandlas
            med generösa skattesubventioner som majoriteten vill besluta om
            här i dag?
          </note>
          <note>
            Socialdemokraternas och Vänsterns kvardröjande klasskampsideologi
            är ett förödande politiskt styrinstrument för Sverige i en modern
            och globaliserad värld. Svenskt ägande straffbeskattas, utländskt
            premieras. Dubbelbeskattning av svenskt direktägande i företagen
            driver sakta men säkert ägandet av svenskt näringsliv ur landet.
            Det institutionella ägandet omhuldas; det privata direktägandet
            motarbetas. Jantelagen är heller ingen bra utgångspunkt för en
            beskattning om man ska uppmuntra företagande och sysselsättning.
            Den som t.ex. kostar på sig en längre utbildning drabbas först
            av den s.k. värnskatten. Det är fråga om en ren straffbeskattning
            på högre utbildning.
          </note>
          <note>
            Därefter kommer nästa bestraffning för att man i
          </note>
          <note>
            Sverige arbetar idogt, lever ansvarigt, amorterar på sina skulder
            och sparar. Det straffet heter förmögenhetsskatt och staplas ofta
            ovanpå en redan orimlig fastighetsskatt. Undantag görs, som Gunnar
            Hökmark var inne på, för de allra rikaste. 17 av landets 18 aktiemiljardärer
            är helt befriade från förmögenhetsskatt på sina aktier. Det är
            som vanligt de vanliga, hederliga, arbetande människorna som får
            betala. De bestraffas helt enkelt för att de lever som politiker
            anser att man bör leva. Regeringen, Vänstern och Miljöpartiet
            bestraffar, fru talman, över huvud taget det ansvarsfulla beteende
            som vi kristdemokrater i stället anser borde uppmuntras.
          </note>
          <note>
            I förbifarten passar regeringen på att bestraffa dem som går
            in i den mest förpliktande samlevnadsformen: äktenskapet. Sambeskattningen
            av förmögenhetsskatten mellan makar är ytterligare ett tecken
            på att nuvarande regering inte förstår hur man grundlägger ett
            gott samhälle, hur de bästa förutsättningarna för barn och ungdomar
            skapas. Den ideologiska kompassen pekar helt enkelt katastrofalt
            fel.
          </note>
          <note>
            Har man, fru talman, i detta uppochnedvända system varit dum
            nog att ha en sparad slant kvar när man blir äldre och behöver
            omsorg finns det nästan ingen gräns för hur man skinnas in på
            bara benen av äldrevårdsavgifterna. I det här fallet är det verkligen
            plånboken som får bestämma. Finansministern dyker upp så småningom
            - han har ju Lars Bäckström som stand-in tills han kommer. Jag
            vet att han är på regeringssammanträde. Men han kämpar ju, liksom
            Lars
          </note>
          <note>
            Bäckström, för en maxtaxa i barnomsorgen. Kan ni tala om när
            landets pensionärer kan räkna med att få en maxtaxa i äldrevården?
            Det kan skilja över 20 000
          </note>
          <note>
            kr per månad, Lars Bäckström, i avgift för samma typ av tjänster.
            Vad är detta för typ av människosyn? Vad skickar en sådan ideologi
            och ett sådant system för signaler till medborgarna?
          </note>
          <note>
            När vi nu har en bättre internationell konjunktur som gör att
            det går bättre för svensk ekonomi borde regeringen faktiskt ha
            tagit chansen att rätta till de djupgående strukturella problem
            som har gjort att
          </note>
          <note>
            Sverige har halkat ned från den fjärde platsen i
          </note>
          <note>
            OECD:s välståndsliga, som man hade 1970, till den sjuttonde eller
            möjligtvis artonde platsen i år. Men inte heller millenniets första
            budgetproposition innehåller några konkreta förslag som långsiktigt
            skulle kunna öka tillväxten i den svenska ekonomin och därmed
            antalet nya jobb. Tvärtom tvingar nu LO
          </note>
          <note>
            regeringen att ännu en gång backa under förödmjukande former
            inför reformer på arbetsmarknaden som de flesta självständiga
            institut och bedömare sedan länge har rekommenderat Sverige att
            genomföra.
          </note>
          <note>
            Problemet för regeringen och dess stödpartier är ständigt att
            den ideologiska kompassen pekar tillbaka mot förlegade motsättningar
            och lösningar. Det är ytterst de gamla, de arbetslösa och de sjuka
            som får betala priset när inte ens världens högsta skatter räcker
            till att betala en värdig vård och en fungerande skola.
          </note>
          <note>
            Mina misstankar, fru talman, om att en förlegad klasskampsideologi
            och jantelag bromsar utvecklingen saknar verkligen inte stöd i
            verkligheten. Det mest konkreta som nu sker när det gäller regeringens
            arbete med företagandet är att man driver en ideologisk kampanj
            mot privat ägande och fritt företagande som går med vinst. Jag
            tror att svenska folket vet att Sveriges välstånd har skapats
            just i ett fruktbart samspel mellan hårt arbete av svenska löntagare
            och vinstdrivande företag, mellan duktiga innovatörer och driftiga
            entreprenörer. Det för Sverige kontraproduktiva ideologiska lagstiftningsarbete
            som nu pågår i Rosenbad för att stoppa driftiga entreprenörer
            och kapital från medborgarnas fondsparande för satsningar inom
            vård, omsorg och skola går dock före t.ex. genomförandet av Småföretagsdelegationens
            förenklingar av den byråkrati och det blankettraseri som varenda
            dag drabbar landets hårt kämpande företagare. Det går inte att
            skapa ett varmt företagarklimat med en förlegad klasskampsideologi
            för ögonen. Sverige behöver därför en ny regering.
          </note>
          <note>
            Fru talman! Kristdemokraterna har ett positivt alternativ till
            regeringens ideologiskt betingade passivitet. Vårt alternativ
            tar sikte på att öka sysselsättningen så kraftfullt att välfärden
            långsiktigt kan tryggas för alla. Politiken måste då inriktas
            på att skapa förutsättningar för fler riktiga arbeten och växande
            företag. Vi föreslår åtgärder som ska skapa ett så bra företagsklimat
            att landets företagare vågar satsa och nyanställa, en skattepolitik
            där alla får behålla mer av sin egen lön.
          </note>
          <note>
            Jag måste fråga Lars Bäckström och Jan
          </note>
          <note>
            Bergqvist: Varför diskriminerar ni pensionärerna när skatten
            nu ska sänkas då ekonomin går bättre? I vårt alternativ höjs pensionstillskottet
            med 200 kr redan nästa år, samtidigt som vår inkomstskattesänkning
            också gäller 1,3 miljoner pensionärer. Samtidigt återställs änkepensionerna.
            Det skulle vara intressant att veta: Varför diskriminerar ni pensionärerna,
            Lars
          </note>
          <note>
            Bäckström och Jan Bergqvist, när skatten nu ska sänkas och vi
            ska fördela effekterna av att det går bättre för Sverige?
          </note>
          <note>
            Det är också väldigt långt kvar till en rimlig situation inom
            vården. Därför satsar vi kristdemokrater under de kommande tre
            åren 3,5 miljarder mer än regeringen, Vänstern och Miljöpartiet
            för att ge förutsättningar för en värdig vård utan köer ute i
            våra kommuner och landsting. Här handlar det både om mer resurser
            och om nya och bättre verksamhetsformer med en större mångfald
            av vårdgivare för de sjuka och gamla. Fler arbetsgivare utöver
            landstinget att välja på tror jag också ger fler karriärvägar
            och bättre möjligheter för löneutveckling för de vårdanställda.
          </note>
          <note>
            Regeringens familjepolitik, fru talman, är också oerhört ensidigt
            inriktad. Vi kristdemokrater vill att föräldrarna ska få en chans
            till mer tid för barnen. Det är därför vi satsar på ökad valfrihet
            för landets barnfamiljer med en bra kommunal barnomsorg och ett
            utbyggt och mer flexibelt vårdnadsbidrag.
          </note>
          <note>
            Vi kristdemokrater lägger alltså fram förslag som ger höjda pensioner
            för de sämst ställda pensionärerna, bättre förutsättningar för
            en värdig vård utan köer, fler lärare i grundskolan, ett återupprättat
            rättsväsende, en ökad miljösatsning, bättre konkurrensvillkor
            för jordbruket, fisket och åkerinäringen samt ger jordens fattigaste
            bättre utvecklingsmöjligheter genom att biståndet höjs. Det här
            når vi genom att göra omprioriteringar och besparingar inom de
            utgiftsramar som vi föreslår. På alla dessa områden, fru talman,
            är den socialdemokratiska regeringens politik enligt vår uppfattning
            utpräglat bristfällig eller direkt felaktig.
          </note>
          <note>
            Jag går så över till Lars Bäckströms och utskottsmajoritetens
            invändningar mot Kristdemokraternas budgetalternativ. De handlar,
            med ett enda undantag, enbart om budget- och redovisningsteknik.
            För de av våra budgeteffekter som ni ifrågasätter kommer majoriteten
            inte ens upp till ett belopp som motsvarar regeringens egen felbudgetering
            för innevarande års sjukpenningskostnader. Även om majoriteten
            skulle ha rätt i all sin kritik borde alltså en kristdemokratisk
            regering ha lika stora möjligheter som den nuvarande att återkomma
            på tilläggsbudget nästa år. Vårt budgetalternativ avstyrks alltså
            på oerhört svaga grunder.
          </note>
          <note>
            Ideologiskt står utskottsmajoriteten tomhänt! Det är symtomatiskt
            att era invändningar mot vår politik handlar om budget- och redovisningsteknik.
            Nej, vad
          </note>
          <note>
            Sverige nu snarast behöver för att få ett varmare och mänskligare
            samhälle är en ny regering som börjar med att lyfta undan gamla
            klasskampsparoller och att skrota jantelagen som politisk doktrin.
          </note>
          <note>
            Fru talman! Jag står självklart bakom samtliga kristdemokratiska
            reservationer, men jag yrkar för tids vinnande bifall bara till
            reservationerna 1, 22 och
          </note>
          <note>
            26.
          </note>
          <note>
            Holger Gustafsson kommer senare i debatten att redovisa Kristdemokraternas
            skattealternativ.
          </note>
          <note type="speaker">
            Anf. 8 LARS BÄCKSTRÖM (v) replik:
          </note>
          <note>
            Fru talman! Jag ska försöka svara på frågorna.
          </note>
          <note>
            Den första frågan var: När får vi maxtaxa inom äldreomsorgerna?
            Det får vi den dag vi kan ge kommunerna mer pengar och när Kristdemokraterna
            slutar försöka ta ifrån kommunerna pengar. Odell kan läsa s. 118
            i betänkandet, där vi redovisar att ni redan nästa år tar ifrån
            kommunerna 3,7 miljarder kronor.
          </note>
          <note>
            Då blir det svårare att införa taxesänkningar i äldreomsorgen.
            Det finns nu ett förslag ute på remiss om något man kan kalla
            nationellt förbehållsbelopp eller riksnorm, så vi ska nog klara
            att se till att de fattigaste pensionärerna får behålla det de
            rimligen ska ha.
          </note>
          <note>
            Detta kommer att genomföras tidigare än Odell tror.
          </note>
          <note>
            Varför hjälper vi inte de sämst ställda pensionärerna med en
            skattesänkning? De sämst ställda pensionärerna betalar ingen skatt,
            och därför kan vi inte hjälpa dem genom att sänka skatten. De
            får hjälp genom höjda pensionstillskott, och det tror jag nog
            vi ska klara under de kommande åren.
          </note>
          <note>
            Sedan säger Odell att vi vill ha 3 miljarder till vården under
            de kommande åren. Inom Vänsterpartiet, Socialdemokraterna och
            t.o.m. Centern har vi vida större belopp under de kommande åren
            som vi tar från försvaret. De pengar som Odell vill lägga kvar
            i försvaret drar vi ifrån. Men sedan tar ju Odell ifrån kommunerna
            3,7 miljarder redan nästa år. Det blir mindre vård. Odells parti
            styr det landsting där jag betalar skatt, Västra Götaland. Jag
            börjar nästan förstå de skattetrötta människorna där, för jag
            börjar bli det själv. Vi betalar hög skatt i Västra Götaland,
            men ni håller på att förstöra sjukvården totalt. Sjukhuschefer
            säger upp sig. Sjukhusdirektörer avgår i protest mot den dåliga
            ledningen. Då försöker ni fly till Burö.
          </note>
          <note>
            Ta ert ansvar: Avgå eller börja söka samförstånd med oss i oppositionen
            i Västra Götaland. Ni missköter sjukvården där ni finns; sedan
            talar ni väl om den här samtidigt som ni drar in pengar från kommunerna.
          </note>
          <note>
            Det håller inte.
          </note>
          <note>
            Sedan säger Odell att kritiken från majoriteten bara handlar
            om budgeten. Ja, den här debatten handlar om budgeten.
          </note>
          <note type="speaker">
            Anf. 9 MATS ODELL (kd) replik:
          </note>
          <note>
            Fru talman! Lars Bäckström kan inte komma ifrån att hans ideologi
            har misslyckats på de allra flesta håll där den har prövats i
            praktiken. Nu talar han om en region i Sverige som är ett experiment
            som har hållit på i snart ett års tid, där man har slagit samman
            ett antal landsting och där den nya majoriteten har övertagit
            ett gigantiskt underskott från en gammal socialistisk majoritet.
            Jag tror att Lars Bäckström får ha lite tålamod tills man har
            hunnit få ordning på saker och ting. Det är en helt ny struktur.
            Låt oss ändå ge den här nya majoriteten en chans att få ordning
            på saker och ting.
          </note>
          <note>
            Sedan talar han om pensionärerna. Det är alldeles riktigt att
            ni höjer pensionstillskottet med några kronor - som knappt räcker
            till de ökade kostnader som ni samtidigt ålägger pensionärerna
            på andra sätt. Det vi talar om är ju bl.a. en höjning av pensionstillskottet
            med 200 kr per månad. Våra skattesänkningar ger också, genom att
            vi höjer grundavdraget och inte förvärvsavdraget som Lars Bäckström
            och majoriteten gör, 1,3 miljoner pensionärer som har ATP en kraftigt
            förbättrad situation under nästa år.
          </note>
          <note>
            Ni kan inte komma ifrån, Lars Bäckström, att ni medvetet tar
            bort möjligheterna för pensionärerna att få del av den förbättrade
            standard som resten av befolkningen får.
          </note>
          <note type="speaker">
            Anf. 10 LARS BÄCKSTRÖM (v) replik:
          </note>
          <note>
            Fru talman! Vi ska se till att pensionärerna får del av detta.
            Vi i de här tre partierna ska fortsätta vårt samarbete mandatperioden
            ut. Odell ska nog se att vi kommer att klara den uppgiften.
          </note>
          <note>
            Ska vi ge dem i Västra Götaland en chans? De har fått sin chans.
            De bör abdikera.
          </note>
          <note>
            Men, Odell svara nu lite grann på vår kritik. De här 3,7 miljarderna
            som ni tar från kommunerna - är det sant eller falskt, det vi
            har skrivit om det? Hur ska ni ta in 6,8 miljarder i besparingar
            på arbetsmarknadspolitiken? Hur drabbar det de arbetslösa?
          </note>
          <note>
            Eller ta en sådan här sak: Jag sitter i Riksskatteverkets styrelse.
            Det är ju helt fantastiska förslag som kristdemokraterna presenterar.
            Man ger Riksskatteverket 200 miljoner kronor i extra anslag -
            och så får man in 600 miljoner kronor redan år 2000! Det är nästan
            så att effekten föregår själva händelsen. Det är så oerhört dåligt
            tänkt.
          </note>
          <note>
            Eller ta det här med trafikolycksfall. Ni ska på ett halvår ta
            in 2 miljarder kronor genom att ha ett nytt slags försäkring.
            4 miljarder blir alltså årseffekten. Ni tycks tro att ungefär
            12 % av alla sjukkostnader i det här landet härrör från trafikolyckor.
            Nog är det jäkligt ute på vägarna, men så jäkligt är det väl ändå
            inte att
          </note>
          <note>
            12 % av hela sjukförsäkringen handlar om trafikolyckor? I så
            fall är det dags att göra något alldeles radikalt åt situationen.
          </note>
          <note>
            Det är alltså så, som jag sade i den förra debatten, att det
            är en enda punkt där ni har bättrat er sedan i våras. Ni har löst
            karensidén nu. Ni har ändrat er. Ni har tagit hänsyn till den
            kritik som jag då riktade. Nu är det dags att ta hänsyn till den
            här kritiken också.
          </note>
          <note>
            Nu har ni finansierat med höjda arbetsgivaravgifter.
          </note>
          <note>
            Hör ni det: De lyckas försämra för medborgarna, som får sämre
            sjukförsäkring, och så försämrar de för arbetsgivarna genom att
            höja arbetsgivaravgifterna.
          </note>
          <note>
            Det är kristdemokratisk politik.
          </note>
          <note>
            Dubbelfel, som de säger i tennis!
          </note>
          <note type="speaker">
            Anf. 11 MATS ODELL (kd) replik:
          </note>
          <note>
            Fru talman! Det skulle inte skada om Lars Bäckström försökte
            vara lite seriös. Låt oss börja med de nya pengar vi ger till
            kommunerna. De beräkningar som majoriteten gör är helt enkelt
            felaktiga. Vi lägger alltså tillbaka de 4,8 miljarder som kommunerna
            ska ha när vi avvisar regeringens förslag till skattereduktion.
            Vi gör det genom att tillgodoräkna statsbudgten
          </note>
          <note>
            8,3 miljarder netto. Det innebär alltså att kommunsektorn får
            behålla de skatteintäkter och statsbidrag som de skulle ha utan
            regeringens förslag.
          </note>
          <note>
            När utskottstexten nu talar om att kommunsektorn skulle få mindre
            med pengar är det alltså i sak helt felaktigt. Tvärtom, fru talman,
            lägger vi på
          </note>
          <note>
            3,5 miljarder kronor utöver alla de pengar som Lars
          </note>
          <note>
            Bäckström och majoriteten satsar. 3,5 miljarder kronor mer netto
            till kommunerna och landstingen ger kristdemokraternas politik.
            Detta är sanningen. Lars
          </note>
          <note>
            Bäckström är mig svaret skyldig i det avseendet.
          </note>
          <note>
            Sedan till detta med den effektivare skatteindrivningen. Jag
            tycker att det här är ett större problem för utskottsmajoriteten.
            Det är nämligen så att Riksdagens revisorer har visat, fru talman,
            att den kassamässiga effekten, alltså inte den bokföringsmässiga
            effekten utan den kassamässiga, av det som kommer in av nya satsningar
            som har gjorts har en utväxling på just sex gånger insatsen. Första
            året räknar vi bara med tre gånger insatsen. Vi fasar in detta,
            Lars Bäckström. Vi har gjort den försiktiga och rimliga bedömningen
            av avkastningen på den här typen av satsningar är avtagande. Vi
            har alltså räknat med sex gånger insatsen.
          </note>
          <note>
            Jag tycker att det är värt att notera att Riksskatteverket vid
            en försiktig bedömning uppskattar att det totala skattefusket
            och de omedvetna felaktigheterna uppgår till mellan 80 miljarder
            och 90 miljarder kronor. Tidigare har regeringen satsat på detta,
            precis som det står i majoritetstexten. Men man har ju slutat
            upp med dessa extra satsningar. Bara 2 % av företagsdeklarationerna
            kontrolleras t.ex. i Stockholm.
          </note>
          <note>
            Det här är pengar som är oerhört väl använda. Vi har gjort en
            mycket försiktig beräkning av vad en ökad kontroll av ekonomisk
            brottslighet och medvetet fusk skulle kunna innebära i förbättringar
            för statskassan.
          </note>
          <note type="speaker">
            Anf. 12 LENA EK (c):
          </note>
          <note>
            Fru talman! Ärade ledamöter och åhörare! I tisdags offentliggjorde
            OECD den senaste halvårsrapporten över världsekonomin, World Economic
            Outlook. I likhet med alla svenska ekonomiska framtidsprognoser
            har också OECD reviderat upp sina förutsägelser för den svenska
            ekonomiska utvecklingen.
          </note>
          <note>
            Bruttonationalprodukten kommer att öka, tror man, med ungefär
            0,5 % mer än EU-genomsnittet under de närmaste tre åren. Samtidigt
            tror OECD:s prognosmakare att arbetslösheten kommer att sjunka
            ned mot målet på 4 %. Den svenska högkonjunkturen lyfts och förstärks
            genom att också omvärlden runtomkring oss visar samma positiva
            signaler. Det är inte bara Sverige som får sina prognoser uppskrivna.
          </note>
          <note>
            För mig som centerpartist är det här kanske extra roligt att
            höra eftersom mitt parti, liksom alla de människor som fick sämre
            levnadsstandard under sparåren, offrade ganska mycket för att
            få in den svenska ekonomin på ett framgångsspår. Det är mycket
            värt för företagen, men kanske mest för vanliga människor med
            en plånbok som blir ganska tunn mot slutet av månaden och för
            vilka räntehöjning eller räntesänkning avgör om man kan bo kvar
            i sitt hus. För alla svenska hushåll är det extra viktigt med
            stabil ekonomi och låga räntenivåer.
          </note>
          <note>
            Fru talman! Både i våras och i höstas, i samband med budgetdebatten,
            har vi i Centerpartiet varnat för passivitet. Det är under högkonjunktur
            som regeringen måste lägga fram de förslag som kan minska farorna
            i nästa lågkonjunktur, de förändringar som dels kan förlänga högkonjunkturen,
            dels fungera som utjämnande faktorer och hindra att svensk ekonomi,
            och därmed också företag i landet och familjer runtomkring oss,
            drabbas hårt och svårt av en sådan försämrad ekonomi.
          </note>
          <note>
            Det är också varningar som finns i den här
          </note>
          <note>
            OECD-rapporten, om man nu vill läsa den till slut och ärligt
            referera den. Det handlar om lönebildningen, som måste vara i
            jämviktsnivå med våra konkurrentländer. Det handlar om trygghetssystemen,
            som måste reformeras. Det handlar om näringslivspolitiken, som
            måste vitaliseras, och om arbetsmarknadens flaskhalsproblem, som
            måste lösas.
          </note>
          <note>
            Vi i Centerpartiet föreslår i vår ekonomiskpolitiska motion strukturella
            reformer vad gäller arbetsmarknad, lönebildning, skatter socialförsäkringar,
            familjestöd, offentlig förvaltning och digital allemansrätt. Vårt
            budgetförslag vilar på djupt ideologiska principer om vikten av
            företagande och entreprenörskap, om valfrihet, miljöhänsyn och
            grundtrygghet. Vi föreslår skatteförändringar som ska ge ökad
            tillväxt, ha en bra fördelningsprofil och miljöprofil och som
            är konjunkturellt riktiga.
          </note>
          <note>
            Det innebär i sak bibehållna skiktgränser, ingen kompensation
            för egenavgifter, slopad tillfällig skattereduktion och vissa
            höjda miljöskatter. Å andra sidan innebär det höjt grundavdrag,
            sänkta arbetsgivaravgifter för mindre företag, likvärdig konkurrens
            för svenskt jordbruk, avdrag för hushållsnära tjänster, ett nej
            till höjd dieselskatt och energiskatt och justerad fastighetsskatt.
            Det är balanserade och välavvägda skattesänkningar på totalt tio
            och en halv miljarder kronor som inte förstärker farliga konjunkturella
            svängningar utan som kan tjäna just som broar över nästa lågkonjunktur.
          </note>
          <note>
            Fru talman! Jag skulle kunna prata mycket om vikten av förbättrad
            näringslivspolitik och bättre företagsklimat och om miljöfrågorna.
            Men jag har i stället valt att fokusera på några av de grupper
            som inte står i det ekonomiska solsken som så många andra gör
            i landet i dag, de som faktiskt är bortglömda i majoritetens budgetförslag.
          </note>
          <note>
            Jag tror att många av oss som sitter i den här kammaren har vänner
            eller bekanta som har haft oturen att råka ut för arbetslöshet
            under en längre period. Det är ett liv som är otroligt besvärligt
            och hårt. Att tvingas planera sitt liv med perioder av akassa,
            perioder med åtgärder, rädslan att bli utförsäkrad och hopplösheten
            i att ibland tvingas sitta igenom åtgärder som inte leder någonstans
            är djupt förnedrande.
          </note>
          <note>
            Samtidigt fungerar inte försörjningen till företagen, utan vi
            dras med flaskhalsproblem. Mer än
          </note>
          <note>
            100 000 människor på den svenska arbetsmarknaden har därför varit
            långtidsarbetslösa länge. Dessutom är utbildningen för dessa människor
            ett sammelsurium av olika byråkratiska hierarkier och administrationer.
          </note>
          <note>
            När man räknar samman de olika systemen kan man komma till 17
            olika varianter av vuxenutbildning för arbetslösa. Här finns alltså
            ett otroligt stort behov av reformer.
          </note>
          <note>
            Vi föreslår som ett första steg i denna reform en rensning och
            omfördelning mellan utgiftsområdena
          </note>
          <note>
            13, 14 och 15, så att kostnader och system blir synliga för alla.
          </note>
          <note>
            Vi föreslår en ny struktur för arbetsmarknadsåtgärder som innebär
            utbildningsgaranti, arbetsmarknadsutbildning, en närmare kontakt
            mellan arbetslösa och företag och en övergångsarbetsmarknad liksom
            ett samordnat försörjningsstöd, där människor inte ska hamna mellan
            stolarna och mellan olika byråkratiska system.
          </note>
          <note>
            Fru talman! Kostnaden för sjukförsäkringen ökar så snabbt att
            riksdagen på regeringens förslag ökat anslagen med totalt 19 miljarder
            kronor under den senaste tiden. Det är självklart att sjuka människor
            ska ha sjukpenning, men de behöver också rehabilitering. I ett
            läge när vi har så många människor som är sjukskrivna är det bara
            19 % av de långtidssjukskrivna som genomgår någon form av rehabilitering.
            Det är ju ett otroligt slöseri med enskilda människors livskraft
            och möjligheter och också med statens medel.
          </note>
          <note>
            Under den senaste tiden har riksdagen också diskuterat specialsjukhus
            för människor och fattat beslut, trots våra protester mot nedläggning
            av specialsjukhus i Tranås och nedläggning av skolor för multihandikappade
            barn, t.ex. Ekeskolan.
          </note>
          <note>
            Vi i Centerpartiet tycker att specialinsatser för sjuka och handikappade
            är viktiga. Därför har vi röstat emot de här förslagen, och därför
            har vi drivit på hårt för att även pensionerade handikappade ska
            få tillgång till assistenter, och därför tycker vi fortfarande
            att höjningen av högkostnadsskyddet är fel. Därför anslår vi i
            Centerpartiet i vårt budgetförslag 500 extra miljoner kronor för
            rehabilitering.
          </note>
          <note>
            Till grundtryggheten hör också de äldres situation.
          </note>
          <note>
            Lars Bäckström, som är den som hittills i debatten har företrätt
            majoriteten från Socialdemokraterna, Vänsterpartiet och Miljöpartiet,
            säger att pensionärerna får hjälp genom höjningen av pensionstillskottet.
            Men den här hjälpen har ju ni valt bort. Med det förslag som utskottets
            majoritet förordar sker inga särskilda satsningar på pensionärerna.
            En standardmässig inflationsuppräkning av den allmänna folkpensionen
            ger drygt 23 kr i månaden i ökad pension. Det är väl inte rimligt?
          </note>
          <note>
            Vår konstruktion i skatteförslaget ger pensionärer, liksom studerande,
            möjlighet att dra nytta av ett höjt grundavdrag som skulle bli
            ungefär 15 000 kr per år mot ungefär 8 700 kr nu.
          </note>
          <note>
            Vi föreslår också assistensersättning för handikappade över 65
            år, en sänkning av högkostnadsskyddet för läkemedel till 1 300
            kr - alltså en återställare - och en höjning av pensionstillskottet
            med
          </note>
          <note>
            2 500 kr per år. Vi satsar på pensionärerna.
          </note>
          <note>
            Fru talman! I flera år har vi i Centerpartiet arbetat med att
            förbättra valfriheten i vårdnadsbidraget i det system som vi i
            olika programdokument har kallat för barnkonto. Efter att i åratal
            ha försökt få med fler partier på detta ser vi nu en ljusning
            i och med Folkpartiets förslag om en reform av familjepolitiken
            där man närmar sig just tanken på ett barnkonto. Det är mycket
            intressant att början på vad som kan bli en familjepolitisk reform
            som ska ge större valfrihet för barnfamiljerna, mera pengar till
            barnfamiljerna och mera tid för barnen börjar utkristallisera
            sig i den borgerliga mitten. Jag hoppas personligen mycket på
            detta.
          </note>
          <note>
            Som ett första steg på den väg som vi vill gå föreslår vi i årets
            budgetförslag en höjning av garantinivån i föräldraförsäkringen
            till 150 kr per dag. En sådan höjning betyder mycket för en barnfamiljs
            vardagsekonomi. Därmed avvisar vi också förslagen om maxtaxa.
            Det är en mycket dyr reform som minskar valfriheten, den subventionerar
            familjer med höga inkomster och ger mindre tid till barnen. Lars
            Bäckström talar om dubbelfel. Nu finns det inte trippelfel i tennis,
            men det finns uppenbarligen i politiken.
          </note>
          <note>
            Fru talman! I min hembygd har vi alla lamslagits av de grova
            våldsdåd som nådde sin kulmen i rån och polismord i Malexander
            i somras. Vi har också sett det grova våld som finns mot kvinnor
            i dagens samhälle. Detta har satt fokus på en av Centerpartiets
            riktiga hjärtefrågor, nämligen rättstryggheten. Vi föreslår därför
            475 miljoner kronor utöver budgetförslaget till rättsväsendet
            för att få en ökad rättstrygghet. Dessa pengar ska användas till
            synlig och närvarande polis i varje stadsdel och i varje kommun,
            kortare handläggningstider, en decentraliserad tingsrättsstruktur
            inom vidgade kretsar där tingsrätterna finns kvar på sina nuvarande
            platser och rehabilitering inom kriminalvården. Vi måste återupprätta
            rehabiliteringsprogram som nu i stort sett är bortsopade, så att
            återfallsrisken minskar. Vårt förslag ger människor en ökad trygghet
            på gator och torg.
          </note>
          <note>
            Vi arbetar också för unga människors trygghet.
          </note>
          <note>
            Därför driver Centerns ungdomsförbund en kampanj för ungdomsfrid
            och Centerkvinnorna en kampanj ute på skolorna mot språkvåld.
            Men för unga människor är också studierna avgörande för hur deras
            liv ska te sig i framtiden. Därför satsar vi mycket på ökad kvalitet
            i grundskola och gymnasium. Och vårt förslag till studiemedelssystem
            innebär hälften bidrag och hälften lån, något som landets studenter
            har efterlyst i mer än 20 år. Det innehåller också ökade resurser
            till forskare och forskarutbildning, kvalitetsinstitut, distansutbildning
            och byggande av studentbostäder.
          </note>
          <note>
            Fru talman! Under denna vecka har landets statsminister gett
            ett icke-besked som snedvrider möjligheten för landets väljare
            att ha en korrekt folkomröstning om Sverige ska gå med i Europeiska
            monetära unionen, EMU. En folkomröstning måste bygga på klara
            alternativ - ja eller nej. Centerpartiet är det borgerliga parti
            som har en negativ hållning till EMU.
          </note>
          <note>
            Vi kommer noga att följa utvecklingen av valutaunionen. Sveriges
            långsiktiga relationer till EMU får värderas utifrån vunna erfarenheter.
            Förutom utvecklingen inom EMU kommer Sveriges relation också att
            påverkas av hur Storbritannien och Danmark agerar samt hur EU:s
            utvidgningsprocess fortsätter.
          </note>
          <note>
            Fru talman! I tisdags kom de senaste siffrorna över befolkningsutvecklingen
            i Sverige från Statistiska centralbyrån. Här finns en asymmetri,
            eller olikhet, som faktiskt är chockerande. Grovt räknat förlorar
            två tredjedelar av landets kommuner folk. Jag vet inte för vilket
            år i ordningen som det sker. Större delen av vårt land avfolkas
            i en allt snabbare takt. I Västernorrland förlorar alla kommuner
            invånare. I Kronobergs län, Norrbottens län, Västerbottens län,
            Jämtlands län och Dalarnas län förlorar alla kommuner utom en
            invånare. Och i Gävleborgs län och Örebro län förlorar alla kommuner
            utom två invånare. Detta håller inte. Vi måste satsa på vägar,
            företagande, digital allemansrätt, utbildning och kultur på ett
            sådant sätt att dessa orter och dessa människors inneboende kraft
            får en chans. Det tjänar vi alla på.
          </note>
          <note>
            Det finns internationella exempel att ta lärdom av
          </note>
          <note>
            - norra Italien, södra Tyskland, Irland, Wales, delar av Spanien
            och Skottland är alla regioner som har utvecklats fantastiskt
            trots från början mycket allvarliga och dystra domedagsprofetior.
            Det finns en möjlighet att hjälpa dessa bygder. Men här finns
            från regeringsunderlagets sida en passivitet som lämnar människor
            och hela landsändar i sticket.
          </note>
          <note>
            Fru talman! För oss i Centerpartiet är en stabil ekonomi mycket
            viktig. Grundtryggheten för sjuka, handikappade, barnfamiljer
            och studerande är något som vi arbetar mycket hårt för. För att
            den svenska ekonomin ska vara stabil och för att dessa människors
            trygghet ska kunna garanteras krävs det strukturella reformer
            i den svenska ekonomin. Det krävs reformer som kan bygga broar
            som bär över nästa lågkonjunktur, annars lär vi stå där med lång
            näsa vid kanten av branten när alla kurvor så småningom bär nedåt.
          </note>
          <note>
            Det som är tråkigt med detta budgetförslag och med utskottsmajoritetens
            förslag är att man lämnar vissa grupper i sticket men framför
            allt att man låter bli att genomföra de strukturella reformer
            som skulle kunna garantera grundtryggheten i ett längre perspektiv.
          </note>
          <note>
            (Applåder)
          </note>
          <note>
            (forts.)
          </note>
          <note>
            Välkomsthälsning
          </note>
          <note type="speaker">
            Anf. 13 TALMANNEN:
          </note>
          <note>
            Jag vill nu informera kammarens ärade ledamöter om att vi hos
            oss här har den finska riksdagens talman
          </note>
          <note>
            Riitta Uosukainen med delegation som är på besök i riksdagen
            som ett led i vårt mycket goda samarbete men också med anledning
            av bibelöverlämnandet i går. Den svensktalande befolkningen i
            Finland kommer att fortsätta att använda bibeln. Hjärtligt välkomna
            hit!
          </note>
          <note>
            5 § (forts.) Utgiftsramar och beräkning av statsinkomsterna,
            m.m. (forts. FiU1)
          </note>
          <note type="speaker">
            Anf. 14 LARS BÄCKSTRÖM (v) replik:
          </note>
          <note>
            Fru talman! Lena Ek från Centerpartiet sade att jag får vara
            stand-in för Bosse Ringholm. Det får jag väl då vara för Vänsterpartiets
            del eftersom vi är överens om budgeten. Det bereder mig alltså
            inga problem att vara det.
          </note>
          <note>
            Vidare handlar det om att jag skulle anse att vi har gjort mycket
            för pensionärerna genom att höja pensionstillskottet. Nej, Lena
            Ek, det sade jag inte. Jag sade att vi måste se till att göra
            det. Det är en viktig uppgift för oss under de kommande åren.
          </note>
          <note>
            Sedan handlade det om varför vi inte har sänkt skatten för de
            fattigaste pensionärerna. Jag sade att de fattigaste pensionärerna
            betalar ingen skatt och därför har vi inte sänkt skatten för dem.
            De måste få en kommande förstärkning med, tror jag, ett höjt pensionstillskott.
            I takt med att vi får bättre resurser tror jag att det är en högprioriterad
            fråga för alla i alliansen att diskutera fram.
          </note>
          <note>
            En annan fråga att fundera på är detta med att ni undrar vad
            vi ska göra med äldrefrågorna - att ge mer pengar till kommunerna
            hjälper pensionärerna. Vi ger faktiskt mer pengar till kommunerna
            men egentligen känner jag lite sympati för Centerns budgetalternativ.
          </note>
          <note>
            Jag får också passa på att hälsa den finska talmannen välkommen.
            I Finland talades det någon gång om rödnylle.
          </note>
          <note>
            Jag är lite förtjust i den framförda tanken. Ni har ju samma
            utgiftstak som vi i majoriteten. Det hela är inte så drastiskt.
            Ni är ju överens med oss om sjukvårdssatsningarna och om försvarsneddragningarna.
          </note>
          <note>
            Vi har alltså mycket gemensamt. Regionalpolitiken,
          </note>
          <note>
            EMU och kärnkraften - allt det är bra. Sedan har vi det fördelningspolitiska.
            Däremot har ni, Lena Ek, missat när det gäller kommunerna. Ni
            säger att ni vill ge några hundra miljoner till kommunerna men
            ni avvisar vår skattepolitik. Men kommunerna tappar ju
          </note>
          <note>
            4,8 miljarder. Det har ni glömt att kompensera för. Ni har glömt
            att kompensera för 200-kronan till kommunerna.
          </note>
          <note>
            Jag tror inte att ni velat hamnat i den situationen men ni har
            hamnat i läget att pengar dras in från kommunerna. Det kommer
            att drabba äldreomsorgen.
          </note>
          <note>
            Alla som kör i diket vill ju inte i diket. Ni har, tyvärr, kört
            i diket när det gäller kommunernas ekonomi.
          </note>
          <note type="speaker">
            Anf. 15 LENA EK (c) replik:
          </note>
          <note>
            Fru talman! På tal om rödnylle kan man rodna över det som sägs.
            Lars Bäckström talade tidigare i dag om att skärpa fördelningspolitiken
            genom att minska avdragsrätten. Det är en av de huvudlinjer som
            ni har valt. Samtidigt har ni under två års tid valt bort pensionärerna.
            Två budgetförslag har ni gemensamt i den aktuella konstellationen
            lagt på kammarens bord. Inget av de här budgetalternativen har
            dock inneburit en rejäl satsning på pensionärerna. Det har ni
            valt bort.
          </note>
          <note>
            Om jag vore Lars Bäckström skulle jag vara lite generad över
            det. Jag tycker faktiskt att Lars Bäckströms svar andas en viss
            genans över att de här grupperna, som ändå har en väldigt dålig
            situation, lämnas utanför i ert förslag.
          </note>
          <note>
            Sedan finns det vissa tekniska saker i budgettakskonstruktionen
            som behöver justeras. Där finns förklaringen till Lars Bäckströms
            andra fråga. Vi är mycket väl medvetna om det här men samtidigt
            kan jag säga att vi under förra regeringsperioden satsade otroligt
            många miljarder på just kommunerna för att garantera vård, skola
            och omsorg.
          </note>
          <note>
            Den försvarsöverenskommelse som Socialdemokraterna och Centerpartiet
            har gjort innebär att 8
          </note>
          <note>
            miljarder överförs till sjukvården. Detta gagnar också pensionärerna,
            så jag känner mig ganska trygg och ärlig när jag säger att vi
            satsar på kommunerna och på vård, skola och omsorg. Vi glömmer
            varken pensionärer eller studerande.
          </note>
          <note type="speaker">
            Anf. 16 LARS BÄCKSTRÖM (v) replik:
          </note>
          <note>
            Fru talman! Alldeles efter valet gjorde vi ju förbättringar i
            de gemensamma alternativen genom att justera och återställa vad
            gäller basbeloppsberäkningarna. Det är en sak, och det var det
            första vi gjorde.
          </note>
          <note>
            Det är dock riktigt att vi behöver göra mer för de allra fattigaste
            pensionärerna - men inte för alla pensionärer. Det finns ju pensionärer
            som har det oerhört gott ställt, liksom det finns pensionärer
            som har det dåligt ställt. Det ska vi skilja på.
          </note>
          <note>
            Lena Ek, den kritik som jag vill rikta mot Centerpartiet gäller
            att ni de facto drar in 4,8 miljarder genom att inte kompensera.
            Vi har ju kompensationen för sänkta egenavgifter. Kommunerna får
            större skatteintäkter och statsbidragen minskar. Ni avvisar vår
            skattemodell och glömmer att ge tillbaka de 4,8
          </note>
          <note>
            miljarderna till kommunerna. Ni glömmer kommunerna när ni avvisar
            vår statliga 200-krona till kommunerna. Det blir stora och kraftfulla
            indragningar som kommer att slå mot kommunerna. Det måste ni få
            kritik för.
          </note>
          <note>
            Som icke-socialister, för det är väl vad ni i Centern är - jag
            tycker mig minnas det - tror jag, Lena
          </note>
          <note>
            Ek, att ni har möjligheter att söka samverkan med oss men det
            är ert val. Vi har en stabil majoritet och behöver inte hjälp
            men jag tror att en samverkan vore bra för landet.
          </note>
          <note>
            I längden står ju en strid mellan det blå blocket och det röda
            och gröna laget här i kammaren men det är nog inget fel att få
            en grön förstärkning om vi kan driva fördelningspolitik och en
            ansvarsfull budgetpolitik. Det är dock ert val och det valet tror
            jag att ni bör träffa. Jag tror att det vore bra för Sverige och
            för sysselsättningen. Vi ska klara det och vi är på rätt väg.
            Men vi kan gärna ha mer miljöinslag till Miljöpartiets grönhet.
          </note>
          <note type="speaker">
            Anf. 17 LENA EK (c) replik:
          </note>
          <note>
            Fru talman! Först vill jag yrka bifall till reservationerna 2,
            5 och 23.
          </note>
          <note>
            Det är ganska lätt att, precis som Lars Bäckström gör, försöka
            gå förbi det genanta faktum att ni två år i rad har lämnat pensionärerna
            i sticket genom att prata om teknikaliteter i fråga om budgettakets
            konstruktion men just de teknikaliteterna ska vi ju framöver diskutera.
            För er del finns det väldigt stora frågetecken kring en del saker
            i det systemet.
          </note>
          <note>
            Förutom att höja pensionstillskottet för pensionärerna och att
            se till att statlig assistansersättning för pensionärer också
            gäller - dessutom handlar det om sänkt högkostnadsskydd - konstrueras
            nu skattesänkningar. Där har ni återigen glömt pensionärerna.
            I vårt förslag innebär tekniken med höjt grundavdrag en höjning
            från 8 700 kr om året till 15 000 kr om året.
          </note>
          <note>
            Det gynnar de pensionärer som har mycket låg ATP
          </note>
          <note>
            och som har en mycket besvärlig situation. Det är alltså fråga
            om en lång lista, Lars Bäckström. Ni har där valt bort några av
            de mest sårbara grupperna i samhället. Detta är genant - inte
            för mig utan för dig.
          </note>
          <note type="speaker">
            Anf. 18 KARIN PILSÄTER (fp):
          </note>
          <note>
            Fru talman! Snart är det nytt år, nytt decennium och nytt århundrade.
            Det är liberala idéer som Sverige då behöver mer av. Det behövs
            mer tilltro till oss var och en, och vi enskilda människor behöver
            fler valmöjligheter. Vi behöver bättre villkor för företagande
            och företagare. Vi behöver ett större ansvarstagande för kommande
            generationer och mer solidaritet med människor, både i Sverige
            och i fattiga delar av vår värld. Vi behöver mer solidaritet med
            människor som behöver vidga sin frihet. Frihet får inte vara något
            bara för den rike och starke, utan frihet ska faktiskt vara något
            för oss alla.
          </note>
          <note>
            Därför lägger vi liberaler fram ett budgetalternativ med sänkt
            skattetryck, med sänkt utgiftstryck, med första steget i en skattereform
            för jobb och företagande, med större satsningar på vård och skola
            och faktiskt också med 2 ½ % i överskott. Detta är liberal politik
            i siffror.
          </note>
          <note>
            Människor måste få bestämma mer i sin egen vardag och människor
            måste ha jobb och egna pengar.
          </note>
          <note>
            Det är ett grundläggande villkor. Fler måste få en egen lön att
            leva på. Fler måste kunna förverkliga en idé om en födkrok eller
            kunna göra en innovation till ett verkligt företagande. Fler måste
            kunna påverka sin egen ekonomi.
          </note>
          <note>
            Skolan är avgörande. Vi måste ge barn och ungdomar den allra
            bästa starten. Människor med funktionshinder måste kunna känna
            den värdighet och ges den personliga frihet som ett återupprättande
            av assistansreformen betyder. Människor måste också ges de mer
            stabila och överblickbara villkor som man kan få om statsfinanserna
            blir mindre känsliga för konjunkturer.
          </note>
          <note>
            Fru talman! 1999 råder det högkonjunktur. All historisk erfarenhet
            talar för att det är rätt tid att fortsätta att åtgärda ekonomins
            långsiktiga problem nu när tiderna är goda. Det är fel att slå
            sig till ro.
          </note>
          <note>
            Intrycket ges liksom att regeringen och dess stödpartier blandar
            ihop den goda konjunkturen med att man skulle ha skapat långsiktigt
            bättre strukturer och kommit in på en bättre tillväxtbana men
            så är det inte.
          </note>
          <note>
            Det som händer nu är att vi dels har en oväntat god internationell
            kontur, dels att den har en oväntat stor effekt i Sverige. Och
            det är till stor del en Bosseeffekt, inte en Bosse Ringholm-effekt
            utan en Bosse
          </note>
          <note>
            Lundgren-effekt och en Bosse Könberg-effekt. Till viss del är
            det också en Bäckström-effekt, inte en
          </note>
          <note>
            Lars Bäckström-effekt utan en Urban Bäckströmeffekt.
          </note>
          <note>
            Grundläggande för att den goda internationella konjunkturen nu
            växlas ut i ett så gott resultat är de strukturreformer som har
            genomförts under det senaste decenniet: århundradets skattereform,
            EU-
          </note>
          <note>
            medlemskapet, pensionsreformen, budgetsaneringen, reformeringen
            av socialförsäkringarna, bankkrisens hantering och den finansiella
            sektorn, Riksbankens självständiga ställning och inflationsbekämpningen
            -
          </note>
          <note>
            för att nämna några av de viktigaste reformerna.
          </note>
          <note>
            Folkpartiet har varit pådrivande i alla dessa fall.
          </note>
          <note>
            Socialdemokraterna har i många fall varit direkta motståndare,
            eller möjligen ljumma åskådare, tills de fallit för argumenten
            och t.o.m. brutit sina egna vallöften för att vara med vid genomförandet.
            Stödpartierna har - tror jag - varit emot i samtliga fall.
          </note>
          <note>
            Ett decennium av krispolitik har börjat att ge resultat, och
            det är vi väldigt glada för. Vad vi nu ser är att fler människor
            får den frihet som jobb och egen försörjning innebär.
          </note>
          <note>
            Förra mandatperioden var fyra förlorade år för jobben. Därför
            är det särskilt glädjande att genomslaget är så pass stort på
            arbetsmarknaden, större än de flesta trott. Det beror i och för
            sig delvis på att sjukfrånvaron har stigit kraftigt - det motsvarar
            ca 40 000
          </note>
          <note>
            nya jobb - och att produktiviteten utvecklas smycket svagare.
            Det är inte så roliga effekter, men i alla fall.
          </note>
          <note>
            Enligt vad vi kan se från de senaste AKU-
          </note>
          <note>
            siffrorna verkar nu denna kraftiga uppgång vara bruten. Detta
            är mycket viktiga signaler för att om inte också denna konjunktur
            ska bli en förlorad chans måste vi gå vidare med reformer.
          </note>
          <note>
            Fru talman! I dessa dagar tänker man mycket på att två företeelser
            mer än något annat har präglat de senaste tio åren. Den första
            företeelsen är förstås kommunismens fall. Följderna på det ekonomiska
            området är enligt förra veckans nummer av The Economist: Men en
            idé att gemensamt ägande av egendom utgjorde nyckeln till mänsklig
            lycka lades slutgiltigt i graven och med den - åtminstone i Europa
            -
          </note>
          <note>
            sveptes ett helt genomarbetet system av tyranni bort -
          </note>
          <note>
            min översättning. Och Lars Bäckström och andra lyssna nu. Kollektivismens
            idé är med detta grundligt slagen.
          </note>
          <note>
            Den andra viktiga företeelsen är den ökade internationaliseringen.
            Det verkar som att den har tagit extra stora språng nu på 90-talet,
            och det har troligen mycket att göra med den tekniska utvecklingen,
            t.ex.
          </note>
          <note>
            datakommunikation, men också med avregleringen av finansmarknader
            och på gamla offentliga monopolområden. Detta har varit mycket
            viktigt.
          </note>
          <note>
            Folkpartiet säger ja till internationaliseringen.
          </note>
          <note>
            Under hela 1900-talet har det svenska deltagandet på den internationella
            arenan medverkat till att öka vårt välstånd och öka antalet nya
            jobb. Så är det nu också.
          </note>
          <note>
            Den som tror att vi skulle vinna något på att avskärma oss tar
            grundlgit fel. Vårt välstånd är grundat på internationaliseringens
            frukter.
          </note>
          <note>
            Ett utmärkande drag för liberaler är över huvud taget en positiv
            inställning till internationellt samarbete, handelsutbyte och
            utbyte mellan människor.
          </note>
          <note>
            Därför är det naturligt för oss att vara positiva till
          </note>
          <note>
            Europasamarbetet utan att vi för den skull accepterar precis
            allt som Bryssel hittar på. Det är också naturligt för oss att
            vara positiva till fortsättningen, till valutasamarbetet, eurosamarbetet.
            Det är bra för svensk ekonomi, för småföretagen, för oss konsumenter
            och det är bra för Sveriges inflytande i Europasamarbetet.
          </note>
          <note>
            Det är i och för sig glädjande att Göran Persson nu har tagit
            någon sorts steg i riktning mot att acceptera ett svenskt medlemskap
            i EMU. Men Göran
          </note>
          <note>
            Persson vore inte den han är om han inte strax därefter lät som
            att han egentligen inte riktigt menade vad han sade. Därför blev
            det inte heller den åsyftade positiva effekten på räntorna när
            marknaden begrep att det bara var en av de vanliga finterna.
          </note>
          <note>
            Fru talman! Politiker ska leda opinionen och inte följa den,
            inte leka följa John. I det här fallet verkar det som att man
            leker följa Tony. Men ska verkligen det brittiska folket avgöra
            om och när Sverige ska gå med i EMU? Nej, ni socialdemokrater
            som är positiva till euron, kom ut på banan och visa vad ni verkligen
            tycker! Ut och argumentera, stå för era åsikter och se till att
            ni kan få folket med er om ni själva är övertygade! Ni får inte
            de positiva effekterna på räntan och ekonomin om ni inte klämmer
            fram ett ordentligt ställningstagande och sedan gör upp en arbetsplan
            för hur det hela ska gå till. Elaka tungor säger för övrigt att
            Göran Perssons nästa förslag är att vi ska börja med att gå över
            när det gäller 500-sedlarna.
          </note>
          <note>
            Fru talman! I går publicerade Invest in Sweden en rapport om
            lokaliseringen av huvudkontor. Den visade att skatten för enskilda
            individer är en mycket viktig faktor. Det är lätt att säga att
            detta beror på att storföretagsgubbarna är gnidna och att de inte
            borde vara det. Sanningen är ju att vi kan göra väldigt lite åt
            den mänskliga naturen. De statliga storföretagsledarna tycks vara
            minst lika giriga som de privata.
          </note>
          <note>
            Sverige är både av historiska skäl och genom en medveten socialdemokratisk
            politik beroende av ett fåtal stora företag. Det som har hänt
            är att man vid sammanslagningar konsekvent tycks ha valt andra
            länder som säten, och fler och fler enheter inom bolagen flyttar
            ut.
          </note>
          <note>
            Jag träffar inte så ofta storföretagsledare, men jag träffade
            ledaren för ett av de utflyttade Södertörnsföretagen, och han
            sade: Samarbetet med kommunen går jättebra, och man är glad att
            vi finns här. Samarbetet går också jättebra med länsstyrelsen.
            Men regeringen verkar inte att bry sig ett enda dugg.
          </note>
          <note>
            Nyföretagandet sjunker. Antalet företagare är nu
          </note>
          <note>
            12 000 färre än när regeringen tillträdde 1994. Jobbtillväxten
            tycks redan stagnera. Det rosenröda skimret är lite väl mycket
            skimmer och lite väl lite verklighet.
          </note>
          <note>
            Jag är övertygad om att detta går att ändra. Sverige kan bli
            ett attraktivt ställe att bo, verka och investera i. Därför föreslår
            vi liberaler en handlingsplan med benämningen Fördel Sverige.
            Det handlar om en marginaleffektsreform för skatter och bidrag.
            Det handlar om att sänka skatten på arbete. Det handlar om att
            betala av mer på statsskulden, om att fortsätta att sänka utgifterna,
            om att reformera välfärdstjänsterna, om att se till att vi får
            en utbildning i världsklass, om att förenkla företagandet, om
            att modernisera arbetsrätten, om att säga ja till internationaliseringen
            och frihandeln och om att sälja statliga bolag -
          </note>
          <note>
            staten ska inte samtidigt vara den som sätter upp spelreglerna,
            domare och dessutom spelare på plan.
          </note>
          <note>
            Vi övertygade om att det går att vända trenden.
          </note>
          <note>
            Det går att se till att vi får jobb och företag i Sverige, att
            människor kan försörja sig på eget arbete och att vi kan utveckla
            många nya goda idéer.
          </note>
          <note>
            Fru talman! Jag träffar inte så många storföretagsgubbar, men
            jag träffar många småbarnsmammor, och en av dem sade till mig:
            Karin, det är svårt att vara fattig, men det är ännu svårare att
            inte kunna göra någonting åt det. Det är precis det i ett nötskal
            som ligger bakom Folkpartiets förslag till förändrad familjepolitik.
          </note>
          <note>
            Bäckström och Hökmark debatterade tappade vantar här. Jag kan
            vittna om att det är ett nog så stort problem i dessa årstider.
            Men sanningen är att med
          </note>
          <note>
            Socialdemokraternas och Vänsterpartiets politik får den fattige
            knappt några pengar att köpa vantar för.
          </note>
          <note>
            De får fortsatt små marginaler, men de får stora marginaleffekter.
            Det tycker vi inte är bra.
          </note>
          <note>
            Födelsetalen är nu så låga som de inte har varit sedan man började
            att mäta dem på 1700-talet. I
          </note>
          <note>
            vänsterns Sverige har barn blivit en klassfråga. Det kan vi liberaler
            aldrig ställa upp på.
          </note>
          <note>
            Fru talman! Man måste göra någonting åt kvinnornas situation,
            och det gäller även kvinnolönerna.
          </note>
          <note>
            Vi liberaler är för tuffare lagar, men tro inte att det är detta
            som är lösningen. Ska vi lagstifta mot Bäckströms och Bergqvists
            egna partikamrater ute i kommuner och landsting? Det är ju kommuner
            och landsting som är den största arbetsgivaren för kvinnor med
            usla löner. Nej, gör som vi, satsa på lärarna och sjuksköterskorna.
            Se till att de får chansen hos alternativa arbetsgivare. Släpp
            loss deras skaparkraft. Prioritera skolan och vården. Prioritera
            lärarna i skolan. Det är en mycket viktig tillväxtreform.
          </note>
          <note>
            Fru talman! Skolan är ett oerhört viktigt område. I
          </note>
          <note>
            dag slutar en mycket stor andel - 10-15 % - av eleverna skolan
            utan att kunna de mest grundläggande saker som att läsa och skriva.
            Dessa ungdomar är på förhand näst intill dömda i dag till att
            inte kunna försörja sig själva på den moderna arbetsmarknaden.
          </note>
          <note>
            Att få ungdomar att redan i skolan, på lågstadiet, lära sig läsa
            och skriva är faktiskt en av de allra viktigaste tillväxtreformerna.
            Det betyder tillväxt för Sverige, men det betyder framför allt
            växtkraft för den enskilde och därmed frihet att forma sitt eget
            liv.
          </note>
          <note>
            I går publicerade Finansdepartementets eget rådgivande organ
            Ekonomiska rådet en bok - Ekonomi och tillväxt - med mycket intressant
            innehåll. Bokens redaktörer pekar i sin sammanfattning på en lång
            rad av de förslag som Folkpartiet har om sänkta kapitalskatter,
            sänkta förmögenhetsskatter, sänkta marginalskatter och sådant
            som Bäckström är emot. Men den som är mest försiktig i boken,
            Jonas Agell, har tre slutsatser: undvik höga skattekilar, sänk
            skatten för småbarnsmammor och ingenjörer, breda skattebaser är
            bättre än smala, inför självrisk och kontroll i socialförsäkringarna.
            Det är precis de råd som vi liberaler följer. Därför säger vi
            nej till regeringens skatteförslag. Vi har en tydlig inriktning
            i skattereformen mot marginaleffekter, både för höginkomsttagare
            och för låginkomsttagare. Vi växlar selektiva bidrag mot generella.
            Därför är vårt alternativ bättre både för tillväxt och för fördelning,
            särskilt för kvinnor. Johan
          </note>
          <note>
            Pehrson kommer senare i dag att redogöra mycket noggrannare för
            vår skattepolitik.
          </note>
          <note>
            Vi säger ja till en riktig skattereform. Regeringen har lagt
            det på hyllan och föreslår en kompensation för pensionsavgifter.
            Man törs inte ens kalla det för en skattesänkning. Men då, fru
            talman, vill jag säga att är det någon skatt som vi inte behöver
            kompenseras för, så är det väl den som går till vår egen pension.
          </note>
          <note>
            Fru talman! Politik är att vilja men också att välja, och det
            är inte alltid så lätt - man måste prioritera hårt. Vi prioriterar
            utbildning, vård och statens kärnverksamheter, t.ex. ökad satsning
            på rättssäkerhet.
          </note>
          <note>
            Efter regeringens panikbromsning vad gäller biståndet krävs det
            insatser för att få upp den kärran på vägen på rätt kurs igen.
            För övrigt flydde ju kusken i panik till Bryssel.
          </note>
          <note>
            Biståndet måste långt bort från skammens gräns.
          </note>
          <note>
            Man måste se till att inrikta biståndet framför allt på demokrati,
            mänskliga rättigheter och tillväxt även för människor i de fattigaste
            delarna av vår värld.
          </note>
          <note>
            Folkpartiet är ett utbildningsparti. Folkskollärarparti, säger
            en del, och det är vi stolta för. Men det handlar inte bara om
            att satsa pengar på skolan, utan det handlar också om att satsa
            på innehållet. Där vi är med ute i kommunerna och styr görs det
            nu en oerhört tydlig prioritering av skolan och kvaliteten i skolan.
            Det är mycket, mycket viktigt.
          </note>
          <note>
            Däremot drar vi ned på arbetsmarknadsåtgärderna. Det märkliga
            är att regeringen räknar med att det ska vara fler i arbetsmarknadspolitiska
            åtgärder nästa år än vad det har varit i år, trots att allting
            går så bra.
          </note>
          <note>
            Man skulle i och för sig gärna kunna argumentera för att det
            vore motiverat med en större minskning än den vi gör, nu när vi
            är inne i en så god konjunktur. Men vi har ändå stannat vid den
            besparing som vi har gjort.
          </note>
          <note>
            Regeringen har inrättat ett speciellt institut för arbetsmarknadspolitisk
            utvärdering, som konstaterar att
          </note>
          <note>
            AMS-jobb tränger undan vanliga jobb. Det är därför särskilt angeläget
            att minska AMS-åtgärderna nu.
          </note>
          <note>
            I stället, fru talman, tycker vi att det är viktigt att prioritera
            även äldre människor, särskilt de med låga pensioner av vilka
            många är kvinnor. Vi tycker att även de äldre ska vara med på
            skattesänkningarna.
          </note>
          <note>
            Men framför allt vill vi höja bostadstillägget, för det är något
            som särskilt gynnar dem som har den allra sämsta ekonomiska situationen.
            Vi föreslår dessutom ett mycket bättre skydd mot höga läkarbesöks-
            och medicinkostnader än vad regeringen nu har föreslagit.
          </note>
          <note>
            Sedan, fru talman, vill jag bara påminna om att vi återställer
            änkepensionerna. Vi kan inte längre vara med om det här sveket
            mot änkorna.
          </note>
          <note>
            Fru talman! Det finns mycket som man skulle vilja tala om. När
            man hör majoriteten låter det som om det är en helt annan ekonomisk
            politik, men sanningen är ju den att vi i budgeten lägger om ungefär
            en tjugondel av utgifterna det första året. Det är det första
            steget på en ny kurs mot en ny frihetstid. Människor i Sverige
            behöver mer att bestämma om själva och för detta en god samhällsekonomi
            i grunden.
          </note>
          <note>
            Fru talman! Jag yrkar bifall till reservationerna nr
          </note>
          <note>
            1, 24 och 28.
          </note>
          <note type="speaker">
            Anf. 19 LARS BÄCKSTRÖM (v) replik:
          </note>
          <note>
            Fru talman! Det är det första steget åt fel håll.
          </note>
          <note>
            Karin Pilsäter sade att kollektivismen är död. Jag får då säga
            som Mark Twain: Ryktet om vår död är betydligt överdrivet. Redan
            Karl Marx skrev ju 1848:
          </note>
          <note>
            Det går ett spöke genom Europa. Detta har haft stark livskraft.
          </note>
          <note>
            Kollektivism är att man sluter sig samman. Jag ska ta ett väldigt
            tydligt exempel, Karin Pilsäter.
          </note>
          <note>
            I Arvika finns det en metallindustri som heter
          </note>
          <note>
            Smedjan. Det franska företaget lade ned hela fabriken. 230 skulle
            gå. 52 skulle få stanna sade företagsledningen, men inte riktigt
            alla. Till Trond Nygårdsmoen, nr 52, sade man: Du får inte vara
            med. Du är vice ordförande i fackklubben. Du ska gå!
          </note>
          <note>
            Trond Nygårdsmoen behövde hjälp av sina kamrater. Företagsledningen
            sade: Vi säger upp allihop, om ni envisas med att få ha fackliga
            rättigheter.
          </note>
          <note>
            Trond Nygårdsmoen behövde hjälp av sina kamrater, kollektivismen
            i fackföreningen. Trond Nygårdsmoen är kvar. Det är 53 som är
            kvar nu. Han är glad för att den här kollektivismen finns, att
            hjälpa och stödja varandra i organiserad form. Kollektivismen
            kommer aldrig att dö, för som redan Karl Marx skrev och som framtränger
            i hans manifest framträder ett samhälle vari en och envars fria
            utveckling är en förutsättning för allas fria utveckling.
          </note>
          <note>
            Kollektivismen, den gemensamma solidariteten, är viktig för den
            enskilde individens frihet. Man ska inte prisges av franska företag
            eller marknadskrafternas spel. Vi kan inte förlita oss på den
            osynliga handen eller på något slags Guds moral som ska hjälpa
            oss. Vi behöver politiken och den politiska kraften att sätta
            upp spelregler. Det trodde jag faktiskt att ni socialliberaler
            var ense med oss om.
          </note>
          <note>
            Sedan konkret, Karin Pilsäter, har vi gått igenom ert alternativ
            på sidorna 122-125 i betänkandet. Ni i
          </note>
          <note>
            Folkpartiet kan väl inte bara säga att det bara är budgetkritik.
            Bemöt i så fall den kritiken!
          </note>
          <note type="speaker">
            Anf. 20 KARIN PILSÄTER (fp) replik:
          </note>
          <note>
            Fru talman! Jag sade inte att kollektivismen är död, för Lars
            Bäckström är, såvitt jag vet, inte något spöke. Jag sade att kollektivismens
            idéer är grundligt slagna när det gäller jobb och företagande.
            Men det betyder ju inte att vi som liberaler på något sätt skulle
            motsätta oss idén att människor frivilligt sluter sig samman för
            att bättre lösa en uppgift - tvärtom -. Det är ofta precis det
            som fackföreningsarbete handlar om, och det är jag personligen
            en mycket stark anhängare av. Vi tycker att det är mycket viktigt
            med fackföreningar. Men när fackföreningen kollektivt har fått
            en rättighet i stället för att individerna har slutit sig samman
            för att få denna rättighet, det är då det har spårat ur.
          </note>
          <note>
            Nej, kollektivismen i den bemärkelsen var ett spöke redan på
            Marx tid, och jag tror att den är det fortfarande. Det är ju några
            som spökar t.o.m. inne i denna kammare.
          </note>
          <note>
            Vi liberaler tycker att det är mycket, mycket viktigt med spelregler.
            För att den osynliga handen ska kunna fungera, för att individer
            som du och jag när vi går ut och köper skor och apelsiner ska
            kunna göra det på ett bra sätt, krävs det att staten sätter upp
            spelregler. Det är precis det som marknadsekonomin handlar om.
          </note>
          <note>
            Marknadsekonomi är inte den starkes rätt på den svages bekostnad.
            Marknadsekonomi är fria aktörer på en marknad där staten sätter
            upp spelreglerna, och just därför ska staten inte också vara spelare.
            Då blir det just det som står på Finanstidningens förstasida i
            dag, fiasko. Det är precis det som det handlar om.
          </note>
          <note>
            Därför tycker vi att kommuner och landsting ska ägna sig åt det
            som är deras uppgifter i stället för att driva affärsverksamhet.
            Därför ska staten sälja sina bolag och koncentrera sig mer på
            sina kärnuppgifter, nämligen att sätta upp bra spelregler, exempelvis
            en skärpt konkurrenslag, och se till att i den mån det behövs
            införa en bättre lagstiftning till skydd för kompisarna på det
            där företaget och inte vara med som spelare.
          </note>
          <note type="speaker">
            Anf. 21 LARS BÄCKSTRÖM (v) replik:
          </note>
          <note>
            Fru talman! Men ni kräver ju en ny arbetsrätt, att man ska ta
            ifrån de fackliga organisationerna deras rättigheter. Ett av huvudstråken
            i den borgerliga blå alliansens politik är ju att slå mot den
            gemensamma organiseringen av löntagarna.
          </note>
          <note>
            Annars lät mycket av det som Karin Pilsäter sade väldigt bra,
            men hur är det i praktiken? Men det är ju dock en budgetdebatt.
          </note>
          <note>
            Karin Pilsäter sade: Vi är ett folkskollärarparti.
          </note>
          <note>
            Jag har jobbat i svensk grundskola i tio år, och jag lovar att
            jag och mina kolleger inte blir duktigare om vi privatiseras.
            Vi blir duktigare när vi får möjligheter att arbeta på det sätt
            vi vill och kan. Det kan ju vara en dålig kommunledning. I så
            fall får väljarna rösta bort den. Vi behöver den friheten, och
            det kan vi få redan i det här systemet med rätt politisk ledning.
            Vi blir inte duktigare för att vi privatiseras eller säljs till
          </note>
          <note>
            Bure eller någon annan.
          </note>
          <note>
            Lärarna vill säkert ha högre löner. Då behöver kommunerna ha
            mer pengar. Ni i Folkpartiet minskar det ekonomiska utrymmet för
            kommunerna. Även ni vill ge 4-5 miljarder mindre till kommunerna.
          </note>
          <note>
            Om det inte är så - Karin Pilsäter står här i kammaren och skakar
            på huvudet - varför berättade ni inte hur ni hade löst problemet
            när vi beredde frågan i utskottet? Varför har ni inte skrivit
            det i era reservationer och gendrivit? Ni har ju läst våra texter.
            Ni svarar aldrig på kritiken. Ni hoppas att ingen ska se baksidan
            av er politik, med alla era oerhört dåligt underbyggda, vaga besparingar
            på lösa boliner. Sedan har ni oerhört skarpa förslag om att återinföra
            änkepensionerna, som Karin Pilsäter tar upp. Visst skulle jag
            också vilja göra det, men jag kan inte finansiera det med någon
            vagt tänkt, osäker besparing på trafikförsäkringen, som jag inte
            har någon aning om hur den ska gå till.
          </note>
          <note>
            Man kan inte bekosta faktiska utgifter med tänkta inkomster.
            Ni kan förstöra Sveriges ekonomi en gång till om ni gör det. Det
            är det som är det tragiska. Ett folkskollärarparti borde kunna
            räkna. En folkskollärare finansierar aldrig sina utgifter med
            tänkta inkomster. Ni är inte längre något folkskollärarparti!
          </note>
          <note type="speaker">
            Anf. 22 KARIN PILSÄTER (fp) replik:
          </note>
          <note>
            Fru talman! Ibland när man läser och hör Bäckström tror man inte
            att han är lärare utan revisorsassistent.
          </note>
          <note>
            Saken är den att i det här budgetsystemet sitter
          </note>
          <note>
            Bäckström och majoriteten på två fördelar som ekonomichefen,
            vilket är mitt yrke, annars sitter på, nämligen rätten att göra
            upp kontoplanen och att lägga in bokföringsordrar ifall revisorn
            hittar något fel.
          </note>
          <note>
            Ni sitter på både kontoplanen och rätten att skicka rättelselappar.
            Trots att regeringen har ett helt finansdepartement haglar det
            in rättelselappar, men vi som sitter i opposition förväntas ha
            samma kapacitet -
          </note>
          <note>
            utan att vi alls har den typen av tjänstemanna- och dataresurser
            - och vi får dessutom inte skicka in några rättelselappar ifall
            vi själva tycker att vi gjort några fel. Vi kan inte heller ändra
            kontoplanen.
          </note>
          <note>
            Det försvinner inga pengar från kommunerna -
          </note>
          <note>
            det vet Lars Bäckström mycket väl - men vi har valt en annan
            kontoplan, och det syns tydligt i vårt budgetalternativ. Det går
            ihop sig. Det finns en väldigt förenklad tabell, som t.o.m. Lars
            Bäckström, som är lärare, borde kunna förstå, där det framgår
            att debet och kredit mycket väl går ihop. De övriga invändningar
            som majoriteten har skrivit upp tycker jag är av det kamerala
            slaget att vi kan träta om det någon annan gång än när debatten
            sänds i TV, för jag tror att det knappast kan intressera någon
            medborgare.
          </note>
          <note>
            Däremot tror jag att det intresserar medborgarna som lyssnar
            på det här att veta att vår politik innebär att man kan få mer
            valuta för skattepengarna, och det är väl det som är det riktigt
            viktiga. Vem som helst kan ju lova ut fler miljarder. Det är busenkelt!
            Men att se till att få valuta för de där miljarderna är mycket
            svårare. Ett sätt att få valuta är att tillåta Lars Bäckströms
            alla lärarkolleger runtom i Sverige, som faktiskt vill jobba efter
            eget huvud och av egen kraft och ibland med en annan arbetsgivare,
            att också göra det för att tillsammans, för barnens skull, för
            Sveriges skull, för tillväxtens skull och för ungarnas framtida
            frihets skull, faktiskt få lära sig det som gör att de kan få
            en bra grund att stå på i stället för att ha en massa socialistiska
            pekpinnar och tala om vem som är bäst på att driva skolor. Släpp
            lärarna fria! Det är en riktig tillväxtreform!
          </note>
          <note type="speaker">
            Anf. 23 MATZ HAMMARSTRÖM (mp):
          </note>
          <note>
            Fru talman! Den rödgröna statsbudget vi behandlar i dag lägger
            en god ekonomisk grund för Sveriges inträde i ett nytt årtusende.
            Den visar att det i Sveriges riksdag finns en stabil majoritet
            för balanserade statsfinanser, och det är en bra och nödvändig
            bas för att kunna ta itu med arbetslösheten, miljöproblemen och
            de sociala orättvisorna i samhället.
          </note>
          <note>
            Och vi är på rätt väg. Arbetslösheten minskar -
          </note>
          <note>
            målet om 4 % öppen arbetslöshet nästa år ligger inom räckhåll
            - skatten sänks med särskild inriktning på låg- och medelinkomsttagare
            och barnbidraget höjs.
          </note>
          <note>
            Genom Miljöpartiets aktiva medverkan i budgetarbetet kommer nu
            miljöanslagen de närmaste åren att successivt ökas. Det gäller
            såväl inköp av skyddsvärd skog, biotopskydd och marksanering som
            kalkning och miljöforskning.
          </note>
          <note>
            Som ett av de första länderna i världen redovisade vi i vårbudgeten
            gröna nyckeltal. De följs nu upp i statsbudgeten. Gröna nyckeltal
            är ett värdefullt instrument för att följa upp målen på det miljöpolitiska
            området, och de är avsedda att användas som vägledning för politiska
            beslut och som underlag för samhällsdebatten på samma sätt som
            de ekonomiska nyckeltalen. Vi anser från Miljöpartiets sida att
            Sverige under sin kommande tid som ordförandeland i
          </note>
          <note>
            EU ska verka för att systemet med gröna nyckeltal införs även
            på EU-nivå, så att det blir lättare att se de ekologiska konsekvenserna
            av den ekonomiska politik som förs.
          </note>
          <note>
            Om man granskar de gröna nyckeltalen och deras utveckling ser
            man att utsläppen av koldioxid ökat under 90-talet, och att vi
            därför måste göra mer för att klara våra åtaganden att minska
            koldioxidutsläppen.
          </note>
          <note>
            Man kan också se av nyckeltalen att bensenhalten i luft i och
            för sig har minskat, men att den vintertid fortfarande ligger
            på nivåer över lågrisknivån i flertalet tätorter. Man kan också
            se att tillförseln av fosfor och kväve till haven minskade för
            tio år sedan men nu har börjat öka igen.
          </note>
          <note>
            Den här utvecklingen måste brytas för framtidens skull. Därför
            behövs Miljöpartiet i Sveriges riksdag, och därför kommer vi att
            fortsätta att kämpa för en bättre miljöpolitik, för en fortsatt
            grön skatteväxling och för en fortsatt miljörelatering av skattesystemet.
          </note>
          <note>
            När det gäller vår skattepolitik kommer Yvonne Ruwaida senare
            att redogöra mer i detalj för den.
          </note>
          <note>
            Med den här redovisningen av miljörelevant statistik sitter vi
            inte nöjda. Vi är inte nöjda med att de gröna nyckeltalen införts.
            Det har ofta framförts, och förtjänar att framföras igen, att
            BNP-måttet är alltför trubbigt, och direkt missvisande om det
            används som välfärdsindex. Det behöver därför kompletteras, och
            det finns sedan flera år tillbaka ett användbart kompletterande
            mått, ett index för uthållig ekonomisk välfärd, som kallas Index
            of Sustainable Economic Welfare, förkortat ISEW. Vid framräknandet
            av ISEW
          </note>
          <note>
            utgår man från BNP, men drar av kostnader för bl.a.
          </note>
          <note>
            bilolyckor, pendling, föroreningar och förluster i miljökapital.
            Dessutom väger man in sociala effekter av inkomstfördelningen
            i samhället.
          </note>
          <note>
            Som ett komplement till redovisningen av BNP
          </note>
          <note>
            och gröna nyckeltal i statsbudgeten skulle en årlig redovisning
            av ISEW för Sverige bidra till att ge en mer rättvisande bild
            av den samhällsekonomiska utvecklingen. Vi har därför motionerat
            om att regeringen bör ges i uppdrag att fr.o.m. nästa års statsbudget
            redovisa ISEW bland de ekonomiska nyckeltalen i finansplanen.
            Tyvärr har vi inte fått gehör för det i utskottet, och därför
            yrkar jag bifall till reservation nr 11.
          </note>
          <note>
            Fru talman! De senaste dagarna har EMU-frågan hamnat i fokus
            sedan statsministern deklarerat att vi inte har något val när
            det gäller EMU-anslutningen och att vi inte kan säga nej utan
            bara ja nu eller ja senare. Det är både sorgligt och upprörande
            med denna defaitism hos en ledande politiker. Det är klart att
            vi har ett val! Förnekar vi möjligheten att träffa politiska val
            kan vi lika gärna lämna över till kamrerer och marknadsaktörer,
            en önskan man ibland kan spåra i moderat antipolitisk retorik,
            men blir förvånad att höra från en socialdemokratisk statsminister.
          </note>
          <note>
            Jag förutsätter, och Miljöpartiet förutsätter, att det i en kommande
            folkomröstning om EMU inte kommer att bli en upprepning av sveket
            i kärnkraftsomröstningen med två ja-linjer, utan att statsministerns
            tal om det nödvändiga ja-sägandet bara är ett försök att domptera
            internt rytande i s-leden, vilket i och för sig är illa nog.
          </note>
          <note>
            Frågan om medlemskap i valutaunionen är ett av de viktigaste
            besluten inför framtiden. Ett medlemskap i valutaunionen skulle
            innebära ett stort steg mot ett Europas förenta stater, med en
            centraliserad ekonomisk politik långt bort från medborgarnas och
            de folkvaldas inflytande. Trots att Sveriges officiella linje
            har varit att vänta och se har riksdagen anpassat den ekonomiska
            politiken till de krav som en framtida låsning av kronan till
            euron kräver. En del av dessa krav sympatiserar vi visserligen
            med, men vi tycker att det är otillfredsställande att Sverige
            successivt anpassas till EMU utan att medborgarna fått möjlighet
            att ta ställning till den avgörande frågan, dvs. om vi ska gå
            med eller inte. För Miljöpartiet är det självklart att ett beslut
            om en svensk anslutning till EMU
          </note>
          <note>
            ska föregås av en folkomröstning, och vi anser att denna folkomröstning
            bör komma till stånd så snart som möjligt. Därför yrkar jag bifall
            till reservation nr 7.
          </note>
          <note>
            Gunnar Hökmark efterlyste i sitt anförande en redovisning av
            den rödgröna majoritetens inställning till EMU, och jag ska redovisa
            min och Miljöpartiets inställning genom att ta upp och bemöta
            några av favoritargumenten för EMU.
          </note>
          <note>
            Det sägs ofta att en EMU-anslutning ger oss lägre ränta. Men
            i själva verket beror räntenivån i huvudsak på inflationsförväntningarna,
            och en trovärdig penningpolitik inriktad på låg inflation kan
            vi fortsätta att föra själva, fristående från EMU.
          </note>
          <note>
            Det sägs ofta att euron är en stabil och stark valuta, medan
            kronan, om vi väljer att stå fria från EMU, blir svag och instabil.
            Men med en fast penningpolitik inriktad på låg inflation finns
            det ingen som helst anledning att tro att kronan skulle bli svagare
            än euron. Sedan EMU-starten den 1 januari i år har kronan också
            stärkts väsentligt gentemot euron.
          </note>
          <note>
            Det sägs ofta att arbetslösheten minskar om vi går med i EMU,
            men arbetslösheten beror i huvudsak på hur arbetsmarknaden fungerar
            vad gäller sådant som lönebildning, arbetslöshetsunderstöd, bidragssystem
            och arbetsmarknadspolitik, dvs. sådant som inte direkt påverkas
            av EMU. Det mesta talar för att om
          </note>
          <note>
            EMU påverkar arbetslösheten på något sätt så är det genom att
            öka den.
          </note>
          <note>
            Det sägs ofta att vi måste föra samma politik i alla fall, oberoende
            om vi går med i EMU eller inte, och att vi därför bör vara med
            och ha inflytande; sitta vid beslutsbordet, som Alf Svensson sade
            i någon morgontidning härom dagen. Men det finns inget beslutsbord
            där Alf Svensson eller någon annan kristdemokrat kan sitta med.
            Det är centralbankens tjänstemän som beslutar, och vi måste inse
            att det som blir avgörande för den europeiska centralbankens penningpolitik
            blir konjunkturläget i de stora länderna på kontinenten, t.ex.
            Tyskland och Frankrike. Sveriges vikt i
          </note>
          <note>
            EMU blir så liten att vår ekonomiska situation inte kommer att
            påverka besluten om euroräntans nivå.
          </note>
          <note>
            Nej, bättre då att stå fri och ha ett handlingsutrymme för en
            egen ekonomisk politik. Fördelen med att stå fri och ha en flytande
            växelkurs är att Riksbanken genom att påverka ränta och växelkurs
            kan stimulera eller kyla av ekonomin beroende på konjunkturläge
            och inflationsförväntningar. En nationell penningpolitik är ett
            bra instrument för en stabil ekonomisk utveckling med låg inflation
            och låga räntor.
          </note>
          <note>
            Om vi går med i EMU förlorar vi den möjligheten.
          </note>
          <note>
            I vulgärdebatten framställs Miljöpartiet ofta som motståndare
            till samarbete med andra länder, men inget kan vara mera fel.
            Vi vill ha ett utvidgat samarbete med andra länder t.ex. i frågor
            som rör den globala ekonomins utveckling. Bl.a. anser vi att initiativ
            bör tas på skatteområdet.
          </note>
          <note>
            En synbar effekt av globaliseringen under senare år är tendensen
            att alltfler nationer har låga skatter på kapital och företag
            för att locka till sig utlandsinvesteringar. Genom låg skatt på
            energi och miljöfarlig produktion kan visa länder också locka
            till sig miljöfarlig produktion från länder med en mer progressiv
            miljöpolitik.
          </note>
          <note>
            Miljöpartiet menar att regeringen i internationella organisationer
            bör verka för åtgärder för att minska skadlig skattekonkurrens
            och för minimiskattenivåer på kapital och energi.
          </note>
          <note>
            Erfarenheter under de senaste åren visar att det globala finansiella
            systemet fungerar dåligt eller kanske för bra. De internationella
            finansmarknaderna är väl designade för kortsiktig privatekonomisk
            effektivitet, och det avreglerade spekulativa kapitalflödet hotar
            ekonomins stabilitet. Systemet bör förändras så att spekulationskarusellerna
            under 80- och 90-talen inte kan upprepas. Ett sätt är att minska
            omsättningen på valutamarknaden, dvs. kasta lite grus i maskineriet
            genom att införa en global omsättningsskatt på valutatransaktioner.
          </note>
          <note>
            Jag är medveten om svårigheterna med att införa en internationell
            täckande skatt, men regeringen bör ändå ges i uppdrag att i internationella
            institutioner och organisationer driva frågan om en global skatt
            på valutatransaktioner. Men eftersom utskottsmajoriteten inte
            lyssnade på det örat yrkar jag härmed bifall till reservation
            nr 15.
          </note>
          <note>
            Herr talman! I natt kunde man beskåda himlafenomenet Leoniderna
            - en kometsvans bestående av en mängd partiklar som när de kommer
            i kontakt med jordens atmosfär fattar eld och går upp i rök. På
            samma sätt förhåller det sig med flera av de borgerliga partiernas
            budgetförslag. De blänker till för ett ögonblick men går upp i
            rök när de konfronteras med verkligheten.
          </note>
          <note>
            Ta t.ex. det moderata förslaget om att ersätta dagens högkostnadsskydd
            med en frivillig läkemedelsförsäkring. I förslaget räknar moderaterna
            med att
          </note>
          <note>
            30 % av befolkningen mellan 18 och 65 år och 80 %
          </note>
          <note>
            av befolkningen över 65 år ska ansluta sig till försäkringen.
            Frågan är varför så många skulle göra det.
          </note>
          <note>
            Under 1998 var det bara 8,5 % av befolkningen mellan 18 och 65
            som nådde den övre beloppsgränsen.
          </note>
          <note>
            Varför skulle då mer än tre gånger så många betala en försäkringspremie
            på 1 200 kr? Varför skulle 80 % av landets pensionärer betala
            denna försäkringspremie när det bara är 30 % av dem som kommer
            upp i den övre beloppsgränsen och skulle tjäna på en sådan lösning?
          </note>
          <note>
            Herr talman! Moderaternas förslag överlever inte en konfrontation
            med verkligheten. Det troliga resultatet skulle, snällt räknat,
            bli att hälften så många som moderaterna räknat med för att få
            det hela att gå ihop skulle ansluta sig. Det skulle bli ett underskott
            på närmare 2 miljarder. Detta är inte det enda irrblosset i moderaternas
            budget.
          </note>
          <note>
            Ännu värre än de lätt förångade budgetförslagen är den nya moderata
            sockerretoriken. Det var bara stråkarna som saknades för att Gunnar
            Hökmarks inledande anförande skulle bli en riktig tårdrypare.
          </note>
          <note>
            Barnfamiljerna har inte råd att köpa vantar, men med moderat
            politik skulle de minsann få det. Vi moderater vill sänka de skatter
            som betyder mest för låginkomsttagarna, sade Gunnar Hökmark.
          </note>
          <note>
            Men var finns de förslagen? I Moderaternas,
          </note>
          <note>
            Kristdemokraternas och Folkpartiets gemensamma reservation -
            den som Gunnar Hökmark yrkade bifall till - finns förslag om sänkt
            skatt för fåmansbolag, avskaffad dubbelbeskattning på aktier,
            sänkt skatt på hushållsnära tjänster, avskaffad förmögenhetsbeskattning
            och avskaffad särskild löneskatt på vinstandelar.
          </note>
          <note>
            Vissa skulle nog kunna köpa många vantar efter de skatteförändringarna,
            men för låginkomsttagarna kommer inte den moderata tomten med
            mjuka paket.
          </note>
          <note>
            Det blir hårda bandage i stället.
          </note>
          <note>
            Vill man verkligen sänka de skatter som betyder mest för låginkomsttagarna
            och öka möjligheten till vantinköp ska man göra det som den rödgröna
            majoriteten föreslår: permanenta den särskilda skattereduktionen
            för låginkomsttagare, kompensera för egenavgifter och höja barnbidragen.
          </note>
          <note>
            Avslutningsvis vill jag säga att jag delar Mats
          </note>
          <note>
            Odells uppfattning i två frågor. Det gäller att sambeskattningen
            av äkta makar bör slopas och att maxtaxans fördelningspolitiska
            effekter är oacceptabla.
          </note>
          <note type="speaker">
            Anf. 24 LENA EK (c) replik:
          </note>
          <note>
            Herr talman! Miljöpartiets företrädare Matz
          </note>
          <note>
            Hammarström pratar om gröna nyckeltal. Jag tycker som centerpartist
            att det är väldigt bra att ekonomin också skärskådas ur miljösynpunkt.
            Men för en tid sedan begärde Miljöpartiet en extra debatt om barnkonventionen
            och barnens rättigheter i samhället - en väldigt viktig debatt.
            Under de tio år som barnkonventionen har gällt här i Sverige har
            kravet på en barnbilaga i budgeten också framförts bl.a. av företrädare
            från Miljöpartiet. Är den frågan bortglömd, eller är det någonting
            som ni fortfarande driver?
          </note>
          <note>
            Sedan talar Matz Hammarström om skatteväxling.
          </note>
          <note>
            Det är väldigt bra med en äkta skatteväxling - en äkta skatteväxling
            som har raka rör mellan höjda miljöskatter och sänkta arbetsgivaravgifter.
            En äkta skatteväxling har inte genomförts i Sverige sedan den
          </note>
          <note>
            1 januari 1997, när Centerpartiet drev igenom sänkta arbetsgivaravgifter
            som motsvarades av höjda miljöskatter - raka rör.
          </note>
          <note>
            Högkostnadsskyddet pratar Matz Hammarström väldigt mycket om.
            Vi tycker att högkostnadsskyddet är viktigt. Den åsikten delar
            vi. Men vi tycker att det ska vara ett riktigt skydd. Miljöpartiet
            har varit med och höjt gränsen för högkostnadsskyddet från
          </note>
          <note>
            1 300 kr till 1 800 kr - någonting som drabbar precis de svaga
            grupper som Miljöpartiets företrädare säger sig värna väldigt
            mycket om. För mig hänger inte detta ihop.
          </note>
          <note type="speaker">
            Anf. 25 MATZ HAMMARSTRÖM (mp) replik:
          </note>
          <note>
            Herr talman! Det var tre frågor på en gång. När det gäller den
            första frågan, om barnkonsekvensanalyser, kan jag säga att det
            inte alls är en fråga som vi har släppt. Den jobbar vi vidare
            med. Det är bra att
          </note>
          <note>
            Lena Ek tar upp frågan igen. Jag hoppas att vi till nästa budget
            ska kunna ha sådana i skrift.
          </note>
          <note>
            Man kan diskutera om det är Centerpartiet som ska ha tolkningsföreträde
            när det gäller hur man definierar äkta skatteväxling. För oss
            är det tveklöst så att budgeten innehåller en skatteväxling. Skatten
            på arbetsinkomster sänks avsevärt. Skatten på olika miljöstörande
            verksamheter höjs. Det är frågan om en skatteväxling, Lena Ek.
          </note>
          <note>
            I det läge vi befann oss när vi var tvungna att göra någonting
            för att klara budgettaket, som också Lena
          </note>
          <note>
            Ek och Centerpartiet har ställt sig bakom, valde vi att höja
            högkostnadsskyddet från 1 300 kr till 1 800 kr.
          </note>
          <note>
            Det var inget lätt beslut, men för att ta ansvar för landets
            totala ekonomi var vi tvungna att göra detta.
          </note>
          <note>
            Det jag talade om i mitt anförande var en kritik mot det moderata
            alternativet till detta.
          </note>
          <note type="speaker">
            Anf. 26 LENA EK (c) replik:
          </note>
          <note>
            Herr talman! Jag är väldigt glad att vi i alla fall om Miljöpartiet
            och Centerpartiet får bestämma kommer att ha barnkonsekvensbeskrivningar
            i fortsättningen, för det tror jag är mycket viktigt.
          </note>
          <note>
            Definitionen av skatteväxling har gjorts i enighet av en parlamentarisk
            utredning. Det tycker jag är en bra grund för definitioner av
            saker och ting.
          </note>
          <note>
            När det gäller högkostnadsskyddet finns det väldigt mycket annat
            att göra än att just höja gränsen.
          </note>
          <note>
            Jag kan bara nämna att 20 % av läkarbesöken beror på felmedicineringar.
            Det skulle ge en väsentligt större effekt om man inriktade sig
            på åtgärder som förbättrar problemet från den ingången i stället.
          </note>
          <note type="speaker">
            Anf. 27 MATZ HAMMARSTRÖM (mp) replik:
          </note>
          <note>
            Herr talman! Vad gäller äkta skatteväxling ska det vara höjda
            miljöskatter och sänkt skatt på arbete. Men sänkningen av skatten
            på arbete gäller såvitt jag kan se dels inkomstskatter, dels arbetsgivaravgifter.
            Här har vi sänkt inkomstskatterna. Det finns också, som
          </note>
          <note>
            Lena Ek är medveten om, i förslaget om kompetensutvecklingskonton
            ett inslag av sänkt arbetsgivaravgift.
          </note>
          <note type="speaker">
            Anf. 28 KARIN PILSÄTER (fp) replik:
          </note>
          <note>
            Herr talman! Jag tänkte uppehålla mig rätt så mycket vid det
            internationella samarbetet.
          </note>
          <note>
            Sverige har ju en liten, öppen ekonomi. Vi bygger vårt välstånd
            på internationell handel och internationell samverkan. Men Matz
            Hammarström säger här att i Miljöpartiets perspektiv beror jobben
            bara på vilken arbetsmarknadspolitik man bedriver och hur hög
            a-kassa man har.
          </note>
          <note>
            Låt mig ställa några mycket konkreta frågor.
          </note>
          <note>
            Finns det inget samband mellan jobben i Sverige och huruvida
            det finns några företag här? Om det finns ett samband mellan att
            det finns ett företag och att man kan få ett jobb - betyder då
            inte villkoren för företagen här i Sverige i relation till villkoren
            i andra länder någonting? Och i så fall, Matz Hammarström, om
            det är bra för företag som handlar med andra länder att ha samma
            valuta - och det är väl ändå väldigt svårt att säga emot - vilka
            andra fördelar för företagen vill ni i
          </note>
          <note>
            Miljöpartiet erbjuda om ni säger nej till fördelen av en gemensam
            valuta? Handlar det om ännu mer sänkta skatter - mer än vad Folkpartiet
            föreslår? Eller handlar det om några andra fördelar för företagen
            -
          </note>
          <note>
            det som ni brukar kalla för stora nackdelar?
          </note>
          <note>
            När genomskinligheten enligt allas bedömningar kommer att betyda
            att konsumentpriserna, dvs. det som vi betalar när vi är ute och
            handlar, blir lägre med en gemensam valuta - vilka andra fördelar
            tänker Miljöpartiet föreslå för oss konsumenter när vi ska betala
            mer på grund av att Miljöpartiet inte vill att
          </note>
          <note>
            Sverige ska vara med i valutasamarbetet?
          </note>
          <note>
            På vilket sätt tänker ni i Miljöpartiet se till att man i Europasamarbetet
            verkligen kan genomföra bättre miljöskatter osv.? Ni vill ju egentligen
            helt och hållet gå ur Europasamarbetet, men framför allt se till
            att
          </note>
          <note>
            Sveriges inflytande inte alls blir så stort som det skulle kunna
            bli om Sverige var med och samarbetade fullt ut.
          </note>
          <note>
            Hur får vi företag? Hur får vi bättre villkor för konsumenterna?
            Hur får vi inflytande?
          </note>
          <note type="speaker">
            Anf. 29 MATZ HAMMARSTRÖM (mp) replik:
          </note>
          <note>
            Herr talman! När det gäller att gynna företagandet i Sverige
            delar jag Karin Pilsäters uppfattning att sänkt arbetsgivaravgift
            är en viktig del i detta arbete.
          </note>
          <note>
            Vi kommer att fortsätta driva frågan om detta liksom vi har gjort
            tidigare.
          </note>
          <note>
            Det återstår att se om det verkligen blir lägre priser genom
            en EMU-anslutning.
          </note>
          <note>
            Sveriges export går ju åtminstone till hälften till länder utanför
            EMU-området, så en valutarisk finns ju fortfarande kvar.
          </note>
          <note>
            Vi i Miljöpartiet vill driva ett miljösamarbete. Så länge Sverige
            är med i EU är vi aktiva och pådrivande i den gröna gruppen där
            för ett gott miljösamarbete. Vi anser i och för sig att Sverige
            också som en fristående stat utanför EU ska kunna driva ett miljösamarbete
            i olika internationella sammanhang.
          </note>
          <note type="speaker">
            Anf. 30 KARIN PILSÄTER (fp) replik:
          </note>
          <note>
            Herr talman! Vi är många som är nyfikna på vilka andra organisationer
            Miljöpartiet vill bedriva samarbetet i. Men det kanske är en annan
            fråga. Jag vet inte om det är Nato, Amnesty International eller
            vilka internationella organisationer det är som ska bedriva det
            arbete som i dag bedrivs inom EU.
          </note>
          <note>
            Sverige kommer att tappa inflytande i EU. Om 15
          </note>
          <note>
            stycken sitter runt ett bord och en av dem alltid säger
          </note>
          <note>
            "vi vill inte vara med på det och det" bryr man sig självfallet
            inte så där överdrivet mycket om vad den säger på de punkter där
            den faktiskt vill vara med.
          </note>
          <note>
            Det är väl ändå rätt uppenbart att Sverige kommer att få ett
            minskat inflytande generellt sett om vi alltid håller på att vara
            nejsägare.
          </note>
          <note>
            Matz Hammarström säger att Miljöpartiet vill fortsätta med sänkta
            skatter. Men om det nu är så att vi kan få en fördel för jobb,
            företagande och konsumenter genom att vara med och ni vill välja
            bort den fördelen - hur mycket mer tänker Miljöpartiet då sänka
            skatterna än vad vi liberaler vill göra för att kompensera för
            detta? Vilken social välfärd är det då som ni vill rasera? Ni
            anser ju att vi redan nu sänker skatterna för mycket, men ni vill
            uppenbarligen sänka skatterna ännu mer. Eller vad har ni i Miljöpartiet
            för recept för att erbjuda företag och konsumenter de fördelar
            som ni kastar bort genom att säga nej till valutasamarbetet?
          </note>
          <note>
            När det gäller valutakursrisken vill jag säga att inom en mycket
            kort tid kommer 75 %, tre fjärdedelar, av Sveriges handel in och
            ut att ske just med euroländer. Det är en otroligt stor marknad.
            Företagen kan välja mellan att lokalisera sig på ett ställe som
            ligger inom eller utom euroområdet. De vill då ha andra fördelar.
            Jag vill inte behöva bjuda under när det gäller miljöregler, arbetsrätt
            eller andra sådana saker för att locka företagen, utan jag säger
            ja till valutasamarbetet.
          </note>
          <note type="speaker">
            Anf. 31 MATZ HAMMARSTRÖM (mp) replik:
          </note>
          <note>
            Herr talman! Karin Pilsäter vill att jag ska redovisa vad jag
            vill kompensera företagen med för att de inte kan dra nytta av
            de fördelar som hon påstår att en
          </note>
          <note>
            EMU-anslutning skulle innebära. Jag delar inte den uppfattningen,
            så jag tycker inte att jag är skyldig att redovisa kompensation
            för fördelar som jag inte anser är reella.
          </note>
          <note>
            När det gäller sänkta skatter så delar jag Karin
          </note>
          <note>
            Pilsäters uppfattning om arbetsgivaravgiften. Det finns andra
            typer av skattesänkningar, t.ex. detta återkommande tal om avskaffad
            dubbelbeskattning på aktier, som däremot är något som vi inte
            anser är viktigt i sammanhanget.
          </note>
          <note type="speaker">
            Anf. 32 GUNNAR HÖKMARK (m) replik:
          </note>
          <note>
            Herr talman! Sakläget är det att Miljöpartiet, liksom i och för
            sig Vänsterpartiet, har varit emot alla de grundläggande förändringar
            som lett till att det går bra för svensk ekonomi i dag. Det gäller
            oberoende riksbank, saneringspolitik, avregleringar och privatiseringar,
            dvs. de reformer som har gett förutsättningar för att det ska
            kunna gå bra i dag.
          </note>
          <note>
            Av samma skäl är de emot att man fortsätter på reformspåret.
            Det är därför Matz Hammarström är emot att Sverige ska ta del
            i det gemensamma valutasamarbetet fullt ut.
          </note>
          <note>
            Detta innebär också att ni ställer svenska småföretag utanför
            en rättvis möjlighet att konkurrera på hela den europeiska marknaden.
            Alla de stora företagen kommer att klara sig. Men de små - den
            tekniska verkstaden, det avancerade dataföretaget - alla dem som
            finner att den svenska marknaden är för liten vill ni i praktiken
            försvåra för. Jag säger inte att ni gör det omöjligt, men ni försvårar
            för dem.
          </note>
          <note>
            Detta har sin grund i att ni är emot hela detta Europasamarbete
            som nu tar plats. Det är bara att komma ihåg en sak: Hade ni och
            era likatyckande runt om i Europa fått igenom er uppfattning så
            hade det inte funnits någon europeisk miljöpolitik. Det hade inte
            funnits ett politiskt samarbete som ger säkerhet och trygghet
            för de nya demokratierna i Central- och
          </note>
          <note>
            Östeuropa. I all dess inskränkthet ser man konsekvensen av er
            politik i den delen.
          </note>
          <note>
            Det intressanta i den här kammaren i dag är att socialdemokratin
            och regeringen är beroende av ert stöd. Det är därför det ser
            mörkare ut för framtiden än vad det ser ut just nu i svensk ekonomi
            i dag.
          </note>
          <note type="speaker">
            Anf. 33 MATZ HAMMARSTRÖM (mp) replik:
          </note>
          <note>
            Herr talman! Moderaterna har ett problem. Den här gången kan
            de inte påstå att det ser mörkt ut i dag, utan de måste påstå
            att det kommer att se mörkt ut snart - att framtiden ser dyster
            ut. Jag delar inte den uppfattningen. Jag tycker att läget vi
            har i dag visar att vi kan föra, och att vi för, en kraftfull
            politik utanför EMU.
          </note>
          <note>
            Att påstå att vi för att kunna bedriva ett samarbete i t.ex.
            miljöpolitiska frågor måste ingå som en del i en europeisk union
            stämmer inte heller. Jag förutsätter att t.ex. Norge också är
            med och diskuterar internationella miljöfrågor och europeisk miljö.
          </note>
          <note>
            Gunnar Hökmark talar om de små företagen. I
          </note>
          <note>
            diskussionen om företagsklimatet var det väl framför allt de
            små teknikintensiva företagen, IT-företagen, som inte alls delade
            den borgerliga oppositionens syn på att företagsklimatet i Sverige
            var så dåligt. De flesta företrädarna för de små IT-företagen
            tyckte att vi har ett bra företagsklimat i Sverige. Jag har inte
            hört något uttalat krav från de företag som Hökmark nämner på
            att Sverige måste gå med i EMU - annars går det illa.
          </note>
          <note>
            Jag tror att Sverige kan behålla sin styrka stående utanför EMU
            och att det finns betydande demokratiska fördelar med att stå
            fri från vad som med stor säkerhet kommer att utvecklas till en
            europeisk stat.
          </note>
          <note type="speaker">
            Anf. 34 GUNNAR HÖKMARK (m) replik:
          </note>
          <note>
            Herr talman! Matz Hammarström och Miljöpartiet vill inte gå med
            i eurosamarbetet av just det skäl som är så avslöjande, nämligen
            att ni vill kunna använda kronans värde genom att devalvera och
            därigenom göra svenska folket fattigare för att undvika att ta
            tag i de riktiga problemen i ekonomin. Det är just detta som är
            skälet. Tryggheten med ett fast valutasamarbete innebär att medborgarna
            i de olika länderna vet hur mycket pengarna är värda och vet att
            de kan användas överallt.
          </note>
          <note>
            Man kan konstatera en sak: Ni miljöpartister står gärna och talar
            om internationellt samarbete - men det konkreta samarbete som
            finns i vår närhet och som betyder oerhört mycket för Europas
            folk är ni emot. Ni är för det samarbete som inte finns, och ni
            är emot det samarbete som finns.
          </note>
          <note>
            Till sist vill jag bara säga en sak angående skatterna. Uttryck
            det inte så cyniskt att skattesänkningar bara är någonting som
            gäller företag! Våra skattesänkningar för företag syftar till
            att företag ska stanna, utvecklas och växa i Sverige. Jag tror
            inte att någon i denna kammare är ovetande om vad som sker just
            nu.
          </note>
          <note>
            Dessutom borde Matz Hammarström läsa på bättre. Vi föreslår sänkningar
            av just de skatter som betyder mest för låg- och medelinkomsttagare
            genom förvärvsavdrag, genom grundavdrag per barn och genom att
            vi också ser till att kommunalskatterna kan sänkas utan att det
            påverkar kommunernas ekonomi i övrigt.
          </note>
          <note>
            Jag skulle vilja ställa en fråga till Matz Hammarström, som ju
            ändå har en replik kvar. Om man inte gör de här sänkningarna för
            låg- och medelinkomsttagarna, vad ska de då avstå ifrån i sin
            hushållsbudget? Tala om vilka kostnader som är överflödiga och
            som de ska skära bort! Vi sparar på statens och kommunernas utgifter.
            Ni vill spara på människornas utgifter.
          </note>
          <note type="speaker">
            Anf. 35 MATZ HAMMARSTRÖM (mp) replik:
          </note>
          <note>
            Herr talman! Därmed är vi tillbaka i Leoniderna igen. Det här
            sista var ett regn av irrbloss. Moderaterna påstår att de kan
            sänka skatten för företag, för kapitalägare, för låg- och medelinkomsttagare
            samt kommunalskatten utan att det på något sätt påverkar kvaliteten
            på den kommunala servicen eller någonting annat. Detta är grundproblemet
            i den moderata politiken. Det går inte ihop. Det är ett sockersött
            satsande på sådant som låter bra, men det fungerar tyvärr inte
            när det konfronteras med verkligheten.
          </note>
          <note type="speaker">
            Anf. 36 MATS ODELL (kd) replik:
          </note>
          <note>
            Herr talman! Först vill jag tacka Matz Hammarström för hans stöd
            när det gäller min och Kristdemokraternas kritik mot sambeskattningen
            av äkta makar i förmögenhetsbeskattningen och den uppochnedvända
            fördelningseffekten av maxtaxan.
          </note>
          <note>
            Sedan frågar han var förslagen om sänkt inkomstskatt för låg-
            och medelinkomsttagare finns. Jag vet inte om Matz Hammarström
            verkligen har studerat vår motion. Vi satsar nämligen 17 miljarder
            kronor på att öka grundavdraget. Det här gäller ju just de medborgare
            som har de sämsta inkomsterna. Det är de som gynnas av detta.
            I dag kan man tjäna ungefär
          </note>
          <note>
            8 700 kr innan man börjar betala kommunalskatt.
          </note>
          <note>
            Med vårt höjda grundavdrag kan man tjäna 18 300 kr innan man
            börjar betala kommunalskatt.
          </note>
          <note>
            Genom att vi har valt grundavdraget som princip satsar vi dessutom,
            Matz Hammarström, på att pensionärerna också ska få del av den
            förbättrade ekonomi som vi nu upplever i Sverige. Det skulle vara
            intressant att veta vad Miljöpartiet sätter mot Kristdemokraternas
            förslag om att höja pensionstillskottet med 200 kr under nästa
            år. Med vårt förslag får pensionärerna ungefär 350 kr mer per
            månad, dvs.
          </note>
          <note>
            4 200 kr mer per år, när den nya garantipensionen är genomförd.
            Hur kan Matz Hammarström och Miljöpartiet motivera att pensionärerna,
            som varit med och byggt upp välfärden, inte ska få del av de förbättrade
            resurserna när nu ekonomin blir bättre i Sverige?
          </note>
          <note type="speaker">
            Anf. 37 MATZ HAMMARSTRÖM (mp) replik:
          </note>
          <note>
            Herr talman! Ett höjt grundavdrag gynnar väl inte särskilt låginkomsttagarna,
            Mats Odell? Ett höjt grundavdrag gynnar väl alla? Om man särskilt
            ska gynna låginkomsttagarna sker det genom det vi vill göra, nämligen
            att permanenta den särskilda skattereduktionen som riktar sig
            direkt till låginkomsttagarna.
          </note>
          <note>
            För några år sedan kom det statistik från SCB
          </note>
          <note>
            över välståndsutvecklingen under det senaste årtiondet. Den visade
            att de grupper som hade förlorat var barnfamiljer och ungdomar.
            De stora förlorarna var inte pensionärerna. Därför har vi valt
            den här prioritetsordningen nu. Med de knappa resurser som finns
            nu, har vi valt att prioritera barnfamiljerna genom ett höjt barnbidrag.
            Vi får återkomma till pensionärerna.
          </note>
          <note>
            Just nu finns det inte utrymme att öka för dem.
          </note>
          <note type="speaker">
            Anf. 38 MATS ODELL (kd) replik:
          </note>
          <note>
            Herr talman! Det är klart att man kan säga att ett grundavdrag
            gynnar alla. Det tycker vi är positivt.
          </note>
          <note>
            Miljöpartiet och majoriteten bygger in nya marginaleffekter,
            nya fattigdomsfällor, i skattesystemet. För en ensamstående lönar
            det sig inte att ta ett heltidsarbete om man får den möjligheten,
            eftersom inkomster då faller bort genom att man plötsligt får
            en marginaleffekt i skatteskalan. Jag tror att Miljöpartiet borde
            tänka över detta. Man måste få ett gott utbyte för att förbättra
            sin ekonomiska situation.
          </note>
          <note>
            Det är alldeles riktigt att regeringen satsar en del på barnfamiljerna,
            men det sker på ett felaktigt sätt.
          </note>
          <note>
            Jag tyckte att Matz Hammarström gav mig rätt i att det ni nu
            föreslår, nämligen en maxtaxa, verkligen gynnar dem som redan
            har höga inkomster. De får enorma köpkraftstillskott genom den
            här maxtaxan.
          </note>
          <note>
            Vi kristdemokrater föreslår i stället en familjepolitik som skapar
            valfrihet och inte försöker styra in enbart till den kommunala
            barnomsorgen. Vi vill att föräldrarna själva ska få välja om de
            vill ha mer tid med barnen. Maxtaxan verkar ju i motsatt riktning.
          </note>
          <note>
            Den verkar i riktning mot mindre tid med barnen och mer tid på
            dagis. Det tycker vi att politikerna inte ska styra mot. Familjerna
            ska själva fatta beslut om detta.
          </note>
          <note>
            Därför har vi lagt fram en valfrihetsreform.
          </note>
          <note>
            Jag uppfattade tidigare att Matz Hammarström kritiserade den
            politik han själv står bakom. Hur går detta ihop?
          </note>
          <note type="speaker">
            Anf. 39 MATZ HAMMARSTRÖM (mp) replik:
          </note>
          <note>
            Herr talman! Det är mycket enkelt, Mats Odell. Vi föreslår inte
            maxtaxa. Nu diskuterar vi statsbudgeten för nästa år. Där finns
            inte något förslag om maxtaxa.
          </note>
          <note>
            Det enda som finns med är att det står att det finns ett ekonomiskt
            utrymme reserverat för ett stegvis införande av maxtaxa och allmän
            förskola. Vi tycker att det är en bra idé med allmän förskola.
            De förslag till maxtaxa som vi hittills har sett från Socialdemokraterna
            tycker vi inte är någon bra idé. Där delar jag
          </note>
          <note>
            Mats Odells uppfattning.
          </note>
          <note type="speaker">
            Anf. 40 JAN BERGQVIST (s):
          </note>
          <note>
            Herr talman! Kommer våra barn och barnbarn att få andas frisk
            luft och ha rent vatten? Kommer de att få leva i en rik natur
            och en giftfri miljö?
          </note>
          <note>
            Förutsättningarna finns. Om vi vill, kan vi ta på oss det politiska
            uppdraget att överlämna ett miljövänligt och hållbart Sverige
            till nästa generation.
          </note>
          <note>
            Experterna är ganska eniga om att det går att lösa
          </note>
          <note>
            Sveriges stora miljöproblem på en generation, dvs. på ca 20 år.
          </note>
          <note>
            Men då måste vi bli mycket effektivare när vi använder energi
            och råvaror. Då måste vi värna och vårda den biologiska mångfalden.
            Då måste vi med bestämda steg fortsätta att gå från det gamla
            avloppssamhället till det nya kretsloppssamhället. Detta är en
            fråga om rättvisa mellan generationerna. Vi har ingen rätt att
            misshushålla med dagens resurser så att vi förstör levnadsvillkoren
            för kommande generationer.
          </note>
          <note>
            Låt oss i stället möta utmaningen att göra Sverige till ett föregångsland
            i omställningen till ett hållbart samhälle! Vi måste se till att
            kampen för miljön får gå hand i hand med kampen för arbete, rättvisa
            och välfärd.
          </note>
          <note>
            En annan stor utmaning är att se till att den äldre generationen
            kan leva ett rikt och aktivt liv, ett tryggt och gott liv där
            det finns bra vård och omsorg åt alla som behöver. Vi måste klara
            en rättvis och solidarisk finansiering av pensioner, vård och
            omsorg.
          </note>
          <note>
            Detta är att möta de goda tidernas utmaning.
          </note>
          <note>
            Svenska folket blir friskare och lever längre och längre. Det
            blir alltfler mycket gamla människor i Sverige. Det är en stor
            framgång. Det är kanske det allra bästa tecknet på att vi i grunden
            har ett gott samhälle som utvecklar sig åt rätt håll.
          </note>
          <note>
            Men visst är det en stor utmaning att klara en rättvis och solidarisk
            finansiering av pensionerna, vården och omsorgen, så att alla
            blir delaktiga i välfärden -
          </note>
          <note>
            alla, inte bara några.
          </note>
          <note>
            Sverige hör till de länder som har den absolut lägsta spädbarnsdödligheten
            i världen. USA har dubbelt så hög spädbarnsdödlighet, trots att
            man per invånare har minst lika stora läkarresurser som vi har.
          </note>
          <note>
            Att så många barn dör i USA beror framför allt på att den amerikanska
            hälso- och sjukvården inte är till för alla på samma sätt som
            den är i Sverige.
          </note>
          <note>
            Moderaterna upprepar ständigt sin besvärjelse om att Sverige
            inte har världens bästa välfärd. Det finns många brister. Jag
            frågade Bo Lundgren: Vilket annat land vill ni hålla upp som föredöme
            när det gäller välfärden? Han svarade: Schweiz. Visst finns det
            en hel del som är bra i Schweiz, det ska erkännas. Men nog säger
            det en del om moderaterna att de vill se
          </note>
          <note>
            Schweiz som ett föredöme för oss, trots att Schweiz har flera
            fattiga och en ojämnare fördelning av välståndet, trots att Schweiz
            ligger chockerande långt efter när det gäller jämställdheten,
            trots att Schweiz har högre spädbarnsdödlighet och trots att Schweiz
            har använt sig av gästarbetare och tillfällig arbetskraft på ett
            sätt som aldrig skulle ha accepterats i Sverige.
          </note>
          <note>
            Vi ska också veta att när FN presenterar sina mätningar av den
            mänskliga utvecklingen i olika länder hamnar Schweiz ofta långt
            efter oss.
          </note>
          <note>
            Mot socialdemokraternas syn på välfärd och solidaritet står framför
            allt moderaternas. Moderaterna anser att välfärdsstaten har tjänat
            ut, att välfärdsstaten ska ge vika. Det står så i deras programskrift
            Land för hoppfulla. I stället ska marknaden lösa problemen åt
            oss. Skatterna ska sänkas, men i gengäld får vi räkna med nedskärningar,
            högre avgifter och allt större utgifter för privata försäkringar.
          </note>
          <note>
            Moderaterna talar om frihet. Men vems frihet talar de om? I frihetens
            namn ska statens insatser för välfärden hårt beskäras. I frihetens
            namn ska kommunerna vingklippas. I frihetens namn ska landstingen
            avlövas och på sikt avskaffas.
          </note>
          <note>
            Visst är marknaden ett viktigt instrument. Vi socialdemokrater
            tycker att marknaden är en bra tjänare, men en dålig herre. Vi
            ska betjäna oss av marknadsekonomin. Men vi ska inte skifta över
            till ett samhälle där det är marknaden som ställer och styr. Marknaden
            tar inget socialt ansvar. Marknaden bugar sig alltid djupare för
            de rikas pengar än för de mångas behov.
          </note>
          <note>
            Vi socialdemokrater vill vidga frihetens gränser för alla, öka
            alla människors frihet. Just därför säger vi nej till en politik
            som innebär att de ekonomiskt starka ökar sin frihet på bekostnad
            av de andra.
          </note>
          <note>
            Jag måste säga att jag är förvånad över att Lena
          </note>
          <note>
            Ek i Centerpartiet och Karin Pilsäter i Folkpartiet är så välvilliga
            och överslätande när det gäller moderaternas politik. Kristdemokraternas
            Mats Odell har upphört att förvåna i det sammanhanget. Borde inte
          </note>
          <note>
            Centern och Folkpartiet ha mer kritik mot det stora asociala
            experiment som Moderaterna vill genomföra? I Folkpartiet är ni
            pigga på pekpinnar. Men varför får aldrig Moderaterna känna av
            Folkpartiets pekpinneliberalism?
          </note>
          <note>
            Karin Pilsäter försökte här avfärda kritiken mot
          </note>
          <note>
            Folkpartiets budgetalternativ genom att säga: Det kommer kamerala
            synpunkter. Det är ingenting som
          </note>
          <note>
            TV-tittarna är intresserade av. Det får vi resonera om i ett
            annat sammanhang.
          </note>
          <note>
            Men, Karin Pilsäter, jag tror faktiskt att de som lyssnar och
            som tittar på den här debatten är mycket intresserade av att det
            är ordning och reda i budgeten.
          </note>
          <note>
            Jag tror att många av dem minns hur det var en gång i början
            av 90-talet när det inte var kameral ordning och reda i budgeten,
            utan då en folkpartistisk finansminister tappade greppet om den
            ekonomiska utvecklingen.
          </note>
          <note>
            Jag tycker att ni i Folkpartiet allvarligt ska fundera över hur
            det kommer sig att ert budgetalternativ år efter år är det sämsta
            och svagast utformade av de borgerliga partiernas alternativ.
            Jag har kanske anledning att kritisera de alternativen, och det
            är ingen tvekan om att varje år är det Folkpartiets budgetalternativ
            som är det svagaste och det sämst genomarbetade. Det borde Folkpartiet
            verkligen fundera allvarligt på, i stället för att avfärda detta
            och säga att det bara är kamerala synpunkter som vi får ta i något
            annat sammanhang. Karin Pilsäter är ekonomichef. En god ekonomichef
            ska ha respekt för revisionsassistenten.
          </note>
          <note>
            En revisionsassistent kan göra en mycket värdefull insats som
            ekonomichefen ska ta vara på.
          </note>
          <note>
            Centerpartiet och Lena Ek skriver ihop sig med de tre andra borgerliga
            partierna om ett, måste jag säga, egendomligt särskilt yttrande.
            Jag vill fråga Lena Ek:
          </note>
          <note>
            Är inte detta första gången i Centerpartiets historia som ni
            vill utfärda en dödsdom över alla kommunala företag i Sverige?
            Varför skrev ni inte ett ord i er motion om det som står i det
            särskilda yttrandet?
          </note>
          <note>
            Varför vill inte Lena Ek låta Centerpartiets egna kommunalpolitiker
            avgöra hur de ska ha det med de kommunala företagen i sina egna
            kommuner?
          </note>
          <note>
            Lena Ek talade vackert om decentralisering. Decentralisering
            är nog bra så länge det inte drabbar människorna ute i landet.
            Men ni vill inte ens låta de egna kommunalpolitikerna bestämma
            hur de ska ha det i sina egna kommuner.
          </note>
          <note>
            Jag vill också fråga Lena Ek om hennes förslag att införa ett
            allmänt stopp för realt höjda anslag till statliga myndigheter
            år 2000. Först kan man ju undra varför Lena Ek inte följer den
            regeln själv. Man kan undra varför hon föreslår realt höjda anslag
            för flera statliga myndigheter. Varför ger Lena Ek inga som helst
            sakliga skäl till att en del andra myndigheter, t.ex. skogsvårdsorganisationen
            som är mycket viktig, då skulle bli utan de höjningar som regeringen
            har föreslagit?
          </note>
          <note>
            Mats Odell kommenterade sjukvårdssituationen i västra Götaland.
            Jag skulle vilja fråga Mats Odell om han verkligen är beredd att
            säga att den borgerliga majoriteten i Västra Götaland för en bra
            sjukvårdspolitik. Är det som vi ser hända i Västra Götaland bra
            för dem som behöver vård?
          </note>
          <note>
            Vid den första budgetdebatten som vi hade här i riksdagen i höst
            - jag tror att det var den
          </note>
          <note>
            20 september - sade debattörerna från alla sju riksdagspartier
            nästan ordagrant samma sak: "Det går bra för Sverige", eller "Nu
            går det bra för Sverige". Moderaternas Gunnar Hökmark ville i
            varje fall då gärna sola sig i glansen av den goda ekonomiska
            utvecklingen. Han menade att den delvis skulle bero på den borgerliga
            regeringens politik 1991-94. Tro kan man ju alltid göra, det är
            tillåtet. Men kom ihåg att när ni förra hösten felaktigt påstod
            att det skulle gå dåligt för Sverige i år var ni inte alls intresserade
            av att dra fram något orsakssamband mellan den ekonomiska utvecklingen
            i år och den politik som ni bedrev för mer än ett halvt decennium
            sedan.
          </note>
          <note>
            I själva verket är det rätt avslöjande att jämföra vad ni sade
            om svensk ekonomi förra hösten och vad ni säger nu i Finansutskottets
            betänkande.
          </note>
          <note>
            Då talade ni om tillväxtfientlig politik. Nu får ni erkänna att
            tillväxten är hög.
          </note>
          <note>
            Då talade ni om jobbfientlig politik. Nu får ni erkänna att alltfler
            får jobb.
          </note>
          <note>
            Då sade ni att varslen stod som spön i backen. Det var Lars Tobisson
            som sade det. Nu får ni erkänna att näringslivet växer.
          </note>
          <note>
            Då talade ni om budgeten som ett falsifikat. Nu får ni erkänna
            att vi varje år har klarat utgiftstaken och budgetmålen.
          </note>
          <note>
            Då sade ni att sysselsättningsökningen snabbt skulle förflyktigas.
            Nu får ni erkänna att sysselsättningen fortsätter att öka.
          </note>
          <note>
            Då sade ni att det planerade överskottet i de offentliga finanserna
            snabbt skulle raderas ut. Nu ser vi att ni gjorde en felräkning
            på inte mindre än 66 miljarder kronor - sextiosextusen miljoner
            - en magnifik felräkning, även om ni inte slår era egna felräkningsrekord
            från perioden 1991-1994.
          </note>
          <note>
            I dag tog Gunnar Hökmark ny sats och startade en ny omgång med
            svartmålningar. Han sade: Inga reformer. Dagen stillastående.
            Det går dåligt för Sverige. Det säger han alltså i dag. Så sent
            som i september sade han att det går bra för Sverige. Gunnar
          </note>
          <note>
            Hökmark ska nog se upp så att han inte är på väg mot ett nytt
            stort magplask i felbedömningar.
          </note>
          <note>
            Jag fick just innan jag gick upp i talarstolen ett pressmeddelande
            från Arbetsmarknadsstyrelsen om deras bedömningar av utvecklingen
            på arbetsmarknaden. Man konstaterar att det är en stark sysselsättningstillväxt.
            Förra året, i år och nästa år räknar man med att det blir 200
            000 nya jobb. Man säger vidare att det finns goda förutsättningar
            att sysselsättningen fortsätter att öka även därefter, och att
            det finns goda förutsättningar att nå regeringens mål att minst
            80 %
          </note>
          <note>
            av människor i arbetsför ålder ska ha jobb, och att nå det målet
            tidigare än 2004.
          </note>
          <note>
            Jag vill passa på att tacka Vänsterpartiet och Miljöpartiet för
            ett gott samarbete både i förhandlingarna om budgetpropositionen
            och i utskottsarbetet.
          </note>
          <note>
            Till sist, herr talman, vill jag säga att en modern välfärdsstat
            har ett ömtåligt skinn. Därför måste den ständigt skyddas och
            ses om. Hoten finns där ständigt: hoten om ökade klyftor, permanent
            arbetslöshet och miljöförstöring. De hoten måste vi alltid vara
            beredda att slå tillbaka. Vi måste också vara beredda att bryta
            våldet och vanmakten och ge oss på utanförskapet och den rotlöshet
            som har fått breda ut sig i skuggan av arbetslösheten och den
            ekonomiska krisen.
          </note>
          <note>
            Jag tycker att människor som har varit med om att bygga upp Sverige
            under 1900-talet kan vara stolta över sitt verk. Vårt land har
            gjort en storslagen resa från det gamla gistna Fattigsverige till
            informationsteknikens och mångfaldens Välfärdssverige. Men vi
            kan naturligtvis inte nöja oss med hur Sverige ser ut i dag när
            vi nu tar steget in i 2000-talet.
          </note>
          <note>
            Sverige måste besegra arbetslösheten. Vi ska ta steget in i kunskapssamhället.
            Vi ska värna och utveckla välfärden. Vi ska göra Sverige till
            ett föregångsland i omställningen till ett hållbart samhälle,
            och vi ska utveckla vår demokrati så att alla kan bli delaktiga.
          </note>
          <note>
            Solidaritet är att leva sig in i andra människors villkor, och
            att visa omsorg och omtanke om varandra. Vi socialdemokrater vill
            att solidaritet ska vara
          </note>
          <note>
            Sveriges väg att möta framtiden. Vi säger nej till egoismens
            krassa marknadssamhälle, men vi vill vara med och bygga solidaritetens
            goda och gröna folkhem.
          </note>
          <note>
            Jag yrkar bifall till finansutskottets förslag.
          </note>
          <note>
            (Applåder)
          </note>
          <note type="speaker">
            Anf. 41 MATS ODELL (kd) replik:
          </note>
          <note>
            Herr talman! Jag gläds naturligtvis med Jan
          </note>
          <note>
            Bergqvist över att det för närvarande går bättre för svensk ekonomi.
            Men det är ju ändå ett stort problem att vi nu har 70 svenska
            kommuner som står i kö till regeringens kommunakut och att landstingen
            går med växande underskott sedan 1995. De ökar år från år.
          </note>
          <note>
            Det är ett stort problem.
          </note>
          <note>
            Den positiva sysselsättningsutvecklingen får inte vara en anledning
            till att luta sig tillbaka, Jan
          </note>
          <note>
            Bergqvist.
          </note>
          <note>
            Jag är lite förvånad över majoritetens bemötande av oppositionens
            förslag om strukturella reformer, som även Finansdepartementet
            driver på, men som man inte lyckas få igenom. Jag har en fråga
            till Jan
          </note>
          <note>
            Bergqvist. Är han beredd att i den här rödgröna majoriteten försöka
            motivera både sina egna ledamöter i den socialdemokratiska riksdagsgruppen
            och Vänsterpartiet och Miljöpartiet för behovet av sådana strukturella
            reformer?
          </note>
          <note>
            Det ni nu kommer med mot vår politik är ju inte att reformerna
            är onödiga. Vi summerar den kristdemokratiska motionen. Där kritiserar
            ni två redovisningsfrågor, tre införandedatum för våra reformer,
            tre bedömningsfrågor där utskottsmajoriteten inte helt delar effekterna
            av våra reformer. Man har en politisk invändning. Den handlar
            om familjepolitiken. Ni anser att vi vill föra undan kvinnorna
            från arbetsmarknaden. Det är fullständigt fantastiskt. Det är
            ett skott i foten, herr talman, att majoriteten tycker att
          </note>
          <note>
            Kristdemokraterna vill föra undan kvinnorna från arbetsmarknaden
            när vi vill skapa en valfrihet.
          </note>
          <note>
            Herr talman! Det vore bra om Jan Bergqvist svarade på om det
            finns ett behov av strukturella reformer trots den positiva utvecklingen.
            Är det inte bra att ta det tillfället nu innan det har gått ifrån
            oss?
          </note>
          <note type="speaker">
            Anf. 42 JAN BERGQVIST (s) replik:
          </note>
          <note>
            Herr talman! Jag lutar mig inte bakåt utan jag tror att Mats
            Odell såg att jag lutade mig framåt i den här replikväxlingen.
          </note>
          <note>
            Det finns oerhört mycket att göra för framtiden.
          </note>
          <note>
            Ett problem i den politiska debatten är att när de borgerliga
            för fram sina förslag sätter man rubriken destrukturella reformer.
            När vi genomför förändringar kallas de aldrig för strukturella
            reformer i ert språkbruk.
          </note>
          <note>
            Ett exempel på det är den helt gigantiska satsningen på att vi
            ska gå in i kunskapssamhället, med kunskapslyftet, nya högskoleplatser,
            med satsningen på kompetensutveckling och kunnande. Det är en
            oerhört stor förändring som man mycket väl kan kalla en strukturell
            reform, även om jag själv ogärna använder uttrycket strukturell
            eftersom det är så vagt och luddigt. Det är en oerhört viktig
            förändring av det svenska samhället för framtiden.
          </note>
          <note>
            Ett annat exempel är det arbete som vi nu gör med omställningen
            till ett ekologiskt och socialt hållbart samhälle. Det är en oerhörd
            revolutionerande förändring som vi ser framför oss.
          </note>
          <note>
            När ni från borgerligt håll säger att det inte finns några strukturella
            förändringar, stämmer det inte med ert eget språkbruk. Vi genomför
            mycket stora förändringar. Att det sedan inte råkar vara just
            de förändringar som ni borgerliga vill ha är en helt annan sak.
          </note>
          <note>
            Vi är fullt upptagna med ett intensivt reformarbete.
          </note>
          <note type="speaker">
            Anf. 43 MATS ODELL (kd) replik:
          </note>
          <note>
            Herr talman! Visst förekommer det att saker och ting kallas strukturella
            reformer. En av dem som står överst på listan i konvergensprogrammet
            är införandet av en maxtaxa i barnomsorgen. Så visst genomförs
            det en del strukturella reformer även om de inte väsentligt lär
            påverka ekonomins funktionssätt.
          </note>
          <note>
            Vad det handlar om, Jan Bergqvist, är trots allt lönebildningen
            som har varit Sveriges största problem under de senaste 30 åren
            och som har gjort att vi har varit tvungna att devalvera undan
            för undan. Det handlar om arbetsmarknadens funktionssätt.
          </note>
          <note>
            De allra flesta oberoende ekonomer som inte är anställda av arbetsmarknadens
            parter - men även vissa av dem - de utländska instituten OECD,
            IMF
          </note>
          <note>
            och EU-kommissionen, pekar på arbetsmarknadens funktionssätt
            och lönebildningen som akilleshälarna för att den svenska ekonomin
            ska kunna fortsätta att vara positiv så att det inte går som förra
            gången, på
          </note>
          <note>
            1980-talet, då vi fick en kraftig uppgång som ledde till att
            vi fick en bubbla och en mycket djup lågkonjunktur.
          </note>
          <note>
            Det handlar om att förebygga detta, Jan Bergqvist.
          </note>
          <note>
            Är ni socialdemokrater beredda att exempelvis försöka genomföra
            Svante Öbergs utredningsresultat? Nu har detta redan mer eller
            mindre skjutits i sank. Hur blir det med a-kasseutredningen? Är
            det saker som ni tror är viktiga att genomföra, eller anser ni
            att det bara är någon sorts "borgerliga påhitt", som är uppfunna
            för att göra det sämre för folk? Det är mycket viktigt att socialdemokraterna
            ger besked på den punkten.
          </note>
          <note type="speaker">
            Anf. 44 JAN BERGQVIST (s) replik:
          </note>
          <note>
            Herr talman! På borgerligt håll talas det ofta om att det är
            strukturella reformer som är nödvändiga.
          </note>
          <note>
            Tittar man sedan på vilka reformer det handlar om ser man att
            det kan vara sådana saker som att försämra anställningstryggheten
            för de anställda eller att göra andra förändringar till nackdel
            för de sämst ställda.
          </note>
          <note>
            Det kallas strukturella reformer.
          </note>
          <note>
            Det tas utomordentligt stora grepp när det gäller den svenska
            framtiden, inte bara det som jag nämnde, med mycket stora grepp
            när det gäller kunskapssamhället och omställningen till ett hållbart
            samhälle, utan också de förändringar som sker och som handlar
            om mångfaldens Sverige, hela den nya tekniken som tas till vara
            i både den offentliga och den privata sektorn och att vi utvecklas
            till ett informationssamhälle. Det pågår alltså ständigt ett reformarbete,
            och inte minst när det gäller välfärdssamhället byggs det ut och
            förändras på ett mycket positivt sätt.
          </note>
          <note>
            Mats Odell frågade förut om de kommuner och landsting som har
            ekonomiska problem, och jag vill då säga att det vore synd om
            det inte fanns någon kommunakut som kunde hjälpa till. I och med
            att kommunerna får ökade skatteintäkter - jag tror att det är
            25 miljarder nästa år och ytterligare pengar sedan -
          </note>
          <note>
            skapas det dessutom bättre förutsättningar för kommunerna att
            klara de utmaningar som de står inför. Vi ökar också anslagen
            till både kommuner och landsting.
          </note>
          <note>
            Om lönebildningen kan jag säga att förutsättningarna för en bra
            lönebildning i framtiden aldrig har varit bättre. Det finns fortfarande
            en hel del problem som vi har anledning att diskutera och saker
            som inte är lösta, men jag bedömer att förutsättningarna för att
            lönebildningen ska utvecklas positivt är bättre i dag än de har
            varit i ett historiskt perspektiv.
          </note>
          <note type="speaker">
            Anf. 45 KARIN PILSÄTER (fp) replik:
          </note>
          <note>
            Herr talman! Jan Bergqvist talade tidigare om att det skulle
            ha varit en liberal finansminister som tappade kontrollen. Men
            det var ju Bäckströms gamla partikamrater som skrev om historieböckerna.
            Vi minns väl alla när Kjell-Olof Feldt tappade kontrollen över
            statsfinanserna, när regeringen lade ett stoppaket, fick bakläxa
            på det och fick avgå. Det var då man tappade kontrollen över statsfinanserna,
            på grund av en felaktig politik, som många hade varit inblandade
            i under 80-talet.
          </note>
          <note>
            Låt mig bara påpeka - jag har också varit här rätt länge - att
            det budgetförslag som Jan Bergqvist stod bakom under de borgerliga
            regeringarnas tid varje år hade ännu större underskott än det
            som regeringen lade. Det finns en mycket bra beskrivning av det
            här i de mindre politiska texterna i budgetpropositionen.
          </note>
          <note>
            Låt oss för Guds skull inte skriva om historien utan lära oss
            av historien. Jag tror att vi alla tjänar mycket på det.
          </note>
          <note>
            Bergqvists kritik mot Folkpartiet är mycket bisarr.
          </note>
          <note>
            Han säger att Folkpartiets budgetalternativ är det sämsta. Det
            är han själv som skriver det. Det är inte den egna revisorn som
            kommer med de här synpunkterna, utan det är konkurrenternas revisor,
            så det är inte så konstigt. Det som är anmärkningsvärt är att
            man inte har ett enda sakligt argument - jag har letat.
          </note>
          <note>
            Det finns en sorts antydan till sakargument som gäller en halv
            miljard, där man helt enkelt inte tycker att det är bra förslag.
            Men för alla övriga förslag är det just en typ av bisarra argument.
            Vi skulle kunna gå igenom dem alla.
          </note>
          <note>
            Det bästa beviset är att ni varje år återkommer med besparingar
            som vi hade året innan och som ni då sade var orealistiska eller
            ogenomförbara. Det är det bästa beviset för att våra förslag inte
            är så dåliga.
          </note>
          <note>
            Jag tror att problemet för er är att ni inte vet vad regeringen
            planerar och därför inte törs gå emot i sak.
          </note>
          <note>
            Jag tycker att det skulle vara mycket mer intressant att få höra
            vad finansutskottets majoritet tycker om regeringens förslag.
            Hur är det t.ex. med den skenande sjukförsäkringen, oredovisade
            statliga försäljningar, det strukturella underskott som finns
            för varje år, att balansen bara består av engångseffekter och
            sådana saker? Det vore mycket bättre om vi diskuterade de stora
            frågorna, i stället för att dividera om vem som kan skriva elakast
            om vem i en majoritetstext.
          </note>
          <note type="speaker">
            Anf. 46 JAN BERGQVIST (s) replik:
          </note>
          <note>
            Herr talman! Visst kan vi diskutera de frågorna också, och det
            gör vi i en del andra sammanhang. Jag tycker att Karin Pilsäter
            för egen del borde fundera på det. När vi kritiserar de borgerliga
            partierna har vi ingen anledning att ge oss på just Folkpartiet
            därför att vi skulle tycka speciellt illa om Folkpartiet. Men
            när vi har jämfört de fyra borgerliga budgetalternativen, inte
            bara i år utan år efter år, har vi konstaterat att Folkpartiet
            har det sämst genomarbetade och svagaste alternativet. Det beror
            inte på att vi har ett horn i sidan till just Folkpartiet, utan
            det är den bedömning vi har gjort i finansutskottet.
          </note>
          <note>
            Man kan naturligtvis säga att det kanske inte är så lätt för
            ett litet parti som för ett stort, moderat parti att jobba med
            budgetfrågorna. Det ligger mycket i det.
          </note>
          <note>
            Men nu har vi fått ett budgetkontor som ska kunna hjälpa partierna,
            och mot bakgrund av de resurser som finns tycker jag inte att
            man kan ge godkänt åt
          </note>
          <note>
            Folkpartiets budgetalternativ. Det är för dåligt.
          </note>
          <note>
            Vi kan gärna diskutera historia. Jag var med i riksdagen 1990
            då vi avgick därför att vi tyckte att vi inte fick riksdagens
            stöd för en tillräckligt kraftfull finanspolitik. Vi har från
            socialdemokratiskt håll alltid värnat om en stark budget och en
            stark finanspolitik.
          </note>
          <note type="speaker">
            Anf. 47 KARIN PILSÄTER (fp) replik:
          </note>
          <note>
            Herr talman! Ni fick inte majoritet för ett stoppaket, där det
            var stopp för det mesta, inklusive strejkrätten. Efter det att
            regeringen hade avgått gjorde man i stället upp om ett finanspolitiskt
            paket, där
          </note>
          <note>
            Folkpartiet medverkade. Det är väl en mer korrekt historieskrivning,
            om jag inte är helt felunderrättad.
          </note>
          <note>
            Allt det här finns att läsa i budgetpropositionen.
          </note>
          <note>
            Det finns också en väldig massa andra intressanta saker att läsa,
            som t.ex. att den berömda balansen i statsfinanserna för varje
            år består av engångseffekter och att det hela tiden finns ett
            strukturellt underskott.
          </note>
          <note>
            Jag tycker att det är ett mycket oroande faktum. Man har också
            en skenande sjukförsäkring och oredovisade försäljningar av statliga
            företag. Man missar att sälja ut.
          </note>
          <note>
            En av era kritiska anmärkningar mot oss gäller att vi vill sälja
            statliga företag. Ni skriver: Erfarenhetsmässigt tar det tid att
            genomföra en bolagsförsäljning.
          </note>
          <note>
            Ja, det är den socialdemokratiska regeringens erfarenhet. Vi
            får väl senare höra vad finansministern säger, om han verkligen
            vill sälja ut företag. Det handlar inte bara om att dra erfarenheter
            av ert beteende, utan också vad man verkligen vill genomföra.
          </note>
          <note>
            När det gäller vårt budgetförslag finns det ett antal direkt
            felaktiga påpekanden från er sida. Det finns felaktiga siffror
            och olika bedömningar. Det finns ett antal kritiska punkter, där
            Jan Bergqvist bl.a. säger att det är orealistiskt att helt enkelt
            fatta beslut om en sak. Den mest intressanta kritiken är att ni
            säger att det är omöjligt att säga nej till de lokala investeringsprogrammen.
            Men innan bläcket hade torkat på den texten kom det ett pressmeddelande
            från Regeringskansliet som sade att några sådana pengar skulle
            inte betalas ut nästa år. Då skulle det väl inte kunna vara helt
            omöjligt?
          </note>
          <note>
            Jag tycker att det vore bättre om Jan Bergqvist här i riksdagens
            kammare, inför det faktum att vi ska fatta beslut om budgeten,
            tog en diskussion om budgeten i stället för att göra en massa
            bisarra kommentarer. Det är här och nu vi fattar beslut om budgeten.
            Debattera inte den i helt andra sammanhang!
          </note>
          <note type="speaker">
            Anf. 48 JAN BERGQVIST (s) replik:
          </note>
          <note>
            Herr talman! Vi har haft debatter om Folkpartiets budgetalternativ
            i många olika omgångar, och vid åtminstone något tillfälle har
            jag i detalj gått igenom de svagheter som fanns i det dåvarande
            budgetalternativet. Jag tror att de som läser protokollet måste
            säga sig att ett budgetalternativ inte får vara så svagt utformat.
            Det är faktiskt så, vilket jag fortfarande tycker att Karin Pilsäter
            skulle fundera över, att det råder bred enighet om att av de budgetalternativ
            som oppositionspartierna har presenterat har Folkpartiet år efter
            år presenterat de svagaste alternativen.
          </note>
          <note>
            När det gäller historien har jag inte alls gjort en felaktig
            historieskrivning. Regeringen avgick 1991, och sedan träffade
            man vissa överenskommelser med
          </note>
          <note>
            Folkpartiet, som Karin Pilsäter mycket riktigt sade, som innebar
            förstärkningar av budgetpolitiken. Men vår utgångspunkt i budgetsammanhang
            är hela tiden att det är oerhört viktigt för välfärdens skull
            att man har ordning och reda i statsfinanserna.
          </note>
          <note type="speaker">
            Anf. 49 LENA EK (c) replik:
          </note>
          <note>
            Herr talman! Allra först vill jag påpeka att vi i
          </note>
          <note>
            Centerpartiet har en mycket pragmatisk hållning när det gäller
            kommunala bolag. Det kanske är så när man har många duktiga kommunpolitiker.
            Verksamheter som inte fungerar i kommunal regi bör säljas ut eller
            avvecklas. Men det finns inget egenvärde i privatiseringar. Egenvärdet
            finns i stället i väl fungerande verksamhet och i mångfald.
          </note>
          <note>
            När jag tänker på hur socialministern har uttalat sig om olika
            vårdalternativ under hösten och hur skolministern har uttalat
            sig om olika alternativa driftsformer för skolor under hösten,
            tycker jag att det är viktigt att påpeka att det också ska vara
            möjligt att driva de här verksamheterna i privat regi. Det är
            jätteviktigt för oss att man kan välja en alternativ mödrahälsovård
            om man vill, att personal ska kunna driva vårdcentraler, som sker
            i olika delar av landet, eller att man ska kunna behålla en mindre
            skola i ett litet samhälle, t.ex. som friskola. Det är jätteviktigt
            att alternativen finns. Därav det gemensamma yttrandet med de
            andra borgerliga partierna.
          </note>
          <note>
            Jag skulle vilja ställa några frågor till Jan
          </note>
          <note>
            Bergqvist. Det är nämligen så att vi i vårt budgetalternativ
            har lagt väldigt mycket pengar och kraft på att förbättra för
            folkpensionärer och pensionärer med låg ATP. När jag nu under
            förmiddagen debatterat med Vänsterpartiet och Miljöpartiet har
            det visat sig att de egentligen också hade velat lägga mer pengar
            på just den här gruppen. Nu undrar jag: Är det socialdemokraterna
            som håller emot förbättringar till pensionärerna och ett höjt
            pensionstillskott? Vem är det egentligen i regeringsalternativet
            och i de förhandlingar som pågår som två år i rad sett till att
            det inte satsas på pensionärerna, när vi alla vet att det är en
            mycket svag grupp?
          </note>
          <note>
            Jan Bergqvist säger också att det faktum att människor blir friskare
            är ett tecken på att vi har ett bra samhälle. Jag mötte en överläkare
            som sade att en frisk person bara är ofullständigt undersökt.
            Så illa kan det ju inte vara.
          </note>
          <note>
            Sjukförsäkringen skenar och väldigt få människor får rehabiliteringsinsatser.
            Ni satsar mindre pengar på det i år än förra året. Hur kan det
            komma sig, om man vill ha ett bra samhälle?
          </note>
          <note type="speaker">
            Anf. 50 JAN BERGQVIST (s) replik:
          </note>
          <note>
            Herr talman! Lena Ek framställer det som om vi inte gör några
            förbättringar för pensionärerna. Detta är en helt felaktig beskrivning.
            Vi har satsat miljarder på att ändra basbeloppet, höja bostadstillägget
            och förbättra pensionstillskottet. Dessutom har vi tillmötesgått
            pensionärsorganisationernas viktigaste krav, nämligen att vi ska
            satsa väldigt mycket mer pengar på vård och omsorg. Den beskrivningen
            är helt felaktig.
          </note>
          <note>
            Det är också mycket märkligt när Lena Ek beskriver det gemensamma
            yttrandet på det sätt som hon nu gör, att det måste finnas möjlighet
            till alternativ. Men det gemensamma yttrandet innebär precis motsatsen.
          </note>
          <note>
            Ni skriver ju bort alternativet att kommunala företag ska få
            finnas kvar, även om kommunpolitikerna vill det. Det står: "Det
            offentliga skall inte driva företag."
          </note>
          <note>
            "Det är inte heller en kommunal uppgift att driva företag." "Kommunerna
            bör inte bedriva affärsverksamhet." "Staten bör därför vidta åtgärder
            - - -."
          </note>
          <note>
            Centralisering. Era egna kommunpolitiker får inte lov att behålla
            kommunala företag även om de själva tycker att det är bra. Jag
            vet ju att det finns många centerpartister långt ute i landet
            som är aktivt engagerade i att bygga upp de kommunala företagen
            i stället för att avveckla dem.
          </note>
          <note type="speaker">
            Anf. 51 LENA EK (c) replik:
          </note>
          <note>
            Herr talman! Jag läser: Det finns en bred enighet om att dessa
            tjänster ska finansieras kollektivt. Det innebär dock inte nödvändigtvis
            att tjänsterna ska produceras av stat och kommun eller landsting.
            Så står det.
          </note>
          <note>
            Jag vet också att det finns centerpartister och socialdemokrater
            i bolagsstyrelser som ger ett mervärde till kommuninvånarna. Men
            det är inte alltid på det viset. Ibland lägger man i stället krokben
            för privat företagsamhet. Det är väl ändå inte bra. Valfrihet
            och mångfald är bra. Det som den socialdemokratiska socialministern
            och skolministern har uttryckt och arbetat för i höst begränsar
            mångfalden och valfriheten i riktning mot enfald.
          </note>
          <note>
            Jag vill ta upp en annan sak. Om nu inte Jan
          </note>
          <note>
            Bergqvist vill tala om vem det är som håller emot när det gäller
            pensionärerna får vi väl nöja oss med att se hur det ser ut i
            nästa budgetförslag. Men vad vill ni göra åt de skenande kostnaderna
            för sjukpensionerna?
          </note>
          <note>
            Jämställdheten var en av huvudpunkterna i det anförande som vi
            nyss hörde. I det här budgetförslaget finns nästan ingenting som
            handlar om jämställdhet.
          </note>
          <note>
            En viktig sak som jag undrar över är våldet mot kvinnorna. I
            höst har vi i kammaren debatterat ett forsknings- och utvecklingscentrum
            i Uppsala som heter
          </note>
          <note>
            Rikskvinnocentrum. Tre ministrar har sagt att det här är en mycket
            värdefull verksamhet, men fortfarande finns inte de 2 miljoner
            på bordet som de behöver för att kunna dra runt sin verksamhet
            nästa år.
          </note>
          <note>
            Alltså, prata om målsättningar är väldigt lätt, men i praktiken
            måste man också leva upp till dem.
          </note>
          <note type="speaker">
            Anf. 52 JAN BERGQVIST (s) replik:
          </note>
          <note>
            Herr talman! Säga vad man vill kan man göra, och det gör ju Lena
            Ek, men verkligheten är ju den att det finns ett stort program
            som handlar om hur man undan för undan genomför jämställdhet.
            Det finns konkreta åtgärder. Lena Ek uttalar sig som om hon inte
            hade läst budgeten.
          </note>
          <note>
            När det gäller pensionärerna, sjukförsäkring m.m.
          </note>
          <note>
            vill jag säga att det förhållandet att utgifterna överskred budgeten
            inte betyder att man genast ska störta fram och försämra ersättningsnivåer
            och förmåner.
          </note>
          <note>
            Det får hanteras på annat sätt.
          </note>
          <note>
            Till slut måste jag säga att det är, ja, förvånande är ett för
            svagt ord, det är chockerande att höra hur
          </note>
          <note>
            Lena Ek beskriver sitt eget agerande i finansutskottet.
          </note>
          <note>
            Lena Ek uppträder här som om hon inte hade skrivit under följande
            ord: "Det offentliga skall inte driva företag." Det finns inget
            alternativ som säger att man behåller dem. "Det offentliga skall
            inte driva företag.", står det. Lena Ek har skrivit under det.
            "Det är inte heller en kommunal uppgift att driva företag."
          </note>
          <note>
            "Kommunerna bör inte bedriva affärsverksamhet."
          </note>
          <note>
            "Staten bör därför vidta åtgärder", så att den affärsverksamheten
            avvecklas. Det finns inte ett alternativ.
          </note>
          <note>
            Det finns inget att välja mellan. Lena Ek säger nej till alla
            kommunala företag.
          </note>
          <note>
            Centerns kommunalpolitiker, som vet hur vardagen är, måste säga:
            Kan vi vara företrädda av en sådan person i riksdagen?
          </note>
          <note type="speaker">
            Anf. 53 GUNNAR HÖKMARK (m) replik:
          </note>
          <note>
            Herr talman! Först två mycket korta saker.
          </note>
          <note>
            Jan Bergqvist talar väldigt mycket om kvaliteten i budgetar.
            Likväl är det så att det i det dokument som majoriteten står bakom
            saknas redovisning för 140
          </note>
          <note>
            miljarder, kanske mer, kanske lite mindre. För nästa år finns
            en intäkt av privatiseringar på 90 miljarder utan att man alls
            har redovisat vad det handlar om.
          </note>
          <note>
            Samtidigt ska man avveckla kärnkraften, som handlar om x miljarder.
            Dessutom har finansministern sagt att man inte ska verkställa
            den höjning av fastighetstaxeringen som ligger i budgetriktlinjerna.
            Tillika stiger sjukförsäkringskostnaderna.
          </note>
          <note>
            Det är rätt magstarkt att Jan Bergqvist försöker recensera andras
            budgetförslag. Finns det någon annan som har ett så ihåligt budgetförslag,
            Jan
          </note>
          <note>
            Bergqvist, att det saknas redovisning för 140 miljarder kronor?
            Det var det ena.
          </note>
          <note>
            Den andra saken handlar om hur det varit förr i tiden och hur
            det blir i framtiden. Där tenderar Jan
          </note>
          <note>
            Bergqvist liksom sin finansminister att hellre tala om det som
            har varit. Men det är bara om ni kan hävda att det är fel att
            budgetunderskottet ökade under er tid, när ni lämnade över makten,
            och att det minskade när de borgerliga lämnade ifrån sig makten
            som vi kan gå tillbaka till den debatten. Är det sant eller säger
            Jan Bergqvist emot det? Låt annars det förflutna vara, låt oss
            tala om framtiden.
          </note>
          <note>
            Jag vill också ta upp en tredje fråga. Runtomkring oss i det
            svenska samhället diskuterar man behovet av strukturella reformer.
            Ekonomiska rådet hade ett seminarium i Rosenbad i går. Där diskuterade
            man inte bara vad det är som ska göras för att vi ska kunna rida
            på konjunkturen utan också vilka förändringar som ska ligga till
            grund för en långsiktigt hög tillväxt.
          </note>
          <note>
            Vilka strukturella reformer anser Bergqvist finns i detta budgetförslag,
            som tillmötesgår de krav som förts fram i de sammanhangen?
          </note>
          <note type="speaker">
            Anf. 54 JAN BERGQVIST (s) replik:
          </note>
          <note>
            Herr talman! Det saknas naturligtvis inte redovisning för 140
            miljarder. Det är ett rent falsarium. Lars
          </note>
          <note>
            Bäckström har redan kommenterat detta, så jag behöver inte säga
            mer.
          </note>
          <note>
            När det gäller sjukförsäkringen reagerar vi inte som moderaterna.
            När ni ser att det är ett överskridande i sjukförsäkringen vill
            ni gå in och omedelbart försämra medborgarnas villkor. Vi säger
            i stället: Låt oss se vad vi kan göra för att få grepp om detta.
            Samtidigt har vi i budgetsammanhang sett till att göra besparingar
            på andra områden så att vi ska kunna klara den här utgiftsökningen.
            Det är så vi arbetar.
          </note>
          <note>
            När det gäller historien vill jag erinra om att vi i dag betalar
            högre skatt än vad vi egentligen borde göra. Under den borgerliga
            tiden genomfördes ofinansierade skattesänkningar. Det blev stora
            underskott, och nu får skattebetalarna betala med ränta på ränta.
            Aldrig har de offentliga utgifterna varit så höga i förhållande
            till vår samlade ekonomi som de var
          </note>
          <note>
            1993. Gunnar Hökmark ska ha med sig det i debatten.
          </note>
          <note>
            Slutligen var det frågan om strukturella reformer.
          </note>
          <note>
            Det är språkets makt över tanken. Här pågår ett oerhört intensivt
            förändringsabete, där vi i Sverige ligger i fronten med att utveckla
            den nya informationstekniken. Det svenska näringslivet har genomfört
            produktivitetsökningar som internationellt sett är fina. Här pågår
            en kraftig utveckling utifrån principen lära för livet. Det är
            en oerhört viktig sak för framtiden. Omställningen av miljön skapar
            goda exportmöjligheter, stora möjligheter inför framtiden med
            ny teknisk utveckling. På område efter område pågår det positiva
            förändringar i det svenska samhället. Men bara för att ni har
            satt rubriken Strukturella förändringar för några av era punkter
            på er lista och den inte stämmer med den politik ni ser får vi
            denna inte särskilt konstruktiva debatt. Låt oss diskutera i sak
            vad det är som behövs på de olika områdena, så ska vi nog klara
            ut både det ena och det andra.
          </note>
          <note type="speaker">
            Anf. 55 GUNNAR HÖKMARK (m) replik:
          </note>
          <note>
            Herr talman! Det är bra att Jan Bergqvist nu erkände att vändningen
            kom med den politik som genomfördes under den borgerliga regeringstiden.
            Det var då vändpunkten kom. Det var detta som Jan
          </note>
          <note>
            Bergqvist omedvetet konstaterade. Det var en utveckling som började
            1989. Det var en utveckling som började under en tid då man talade
            om ekonomi på samma sätt som Jan Bergqvist gör. Konjunkturen var
            bra, och då trängde man undan alla diskussioner om strukturella
            förändringar.
          </note>
          <note>
            Det är som Kjell-Olof Feldt noterade i sina dagböcker, nämligen
            att bristen på en politik som förändrade ledde Sverige in i ett
            arbetslöshetens stålbad. Nu är det inte fråga om det går bra eller
            ej i dag. Där är vi överens. Den intressanta frågan är vad vi
            gör för att det ska gå bra under de kommande seklen. Det är där
            som det inte finns några strukturella reformer som vänder den
            inriktning som gör att alltför många företag i dag flyttar ut,
            både de nya informationsföretagen och de traditionella företagens
            huvudkontor.
          </note>
          <note>
            Inom alltför många områden sker det en total stagnation. Bergqvist
            kan knappast efter fem års regerande vara nöjd med sjukvårdens
            växande köer. Ni kan knappast vara nöjda med att 20 % av eleverna
            lämnar skolan utan tillräckliga kunskaper. Vad har ni gjort för
            att höja kvaliteten i skolorna? Vilken åtgärd har ni genomfört
            för att vända kvalitetsutvecklingen uppåt i skolan? Vilken åtgärd
            har ni vidtagit för att korta köerna i sjukvården? Vi ser behovet
            av de strukturella reformer som gör att vi kan ta till vara på
            alla de människor som är verksamma i det svenska samhället. Det
            går inte att göra tillsammans med partier som i grunden har radikalt
            andra värderingar än vad socialdemokratin har.
          </note>
          <note>
            Bäckström konstaterade att det går ett spöke i Europa. Det är
            arvet från en socialistisk tid som även
          </note>
          <note>
            Socialdemokraterna borde lämna bakom sig.
          </note>
          <note type="speaker">
            Anf. 56 JAN BERGQVIST (s) replik:
          </note>
          <note>
            Herr talman! När vi lyssnar noga på Gunnar
          </note>
          <note>
            Hökmark märker vi att högerpolitik är lika med strukturella reformer.
            Vår politik innebär en nu gynnsam ekonomisk utveckling. Det har
            blivit 200 000
          </note>
          <note>
            nya jobb för förra året, i år och nästa år. Det är en utveckling
            som Arbetsmarknadsstyrelsen säger kommer att fortsätta med ytterligare
            jobb.
          </note>
          <note>
            Gunnar Hökmark talade tidigare om ett stillastående och inga
            reformer. Det är en svartmålning utan like. Självklart ger jag
            honom inte rätt i hans historieskrivning. Aldrig har arbetslösheten
            ökat så snabbt som när ni hade regeringsmakten. Aldrig har bidragsberoendet
            ökat så kraftigt. Aldrig har de offentliga utgifterna varit uppe
            på en sådan rekordnivå - det var världsrekord 1993. Det är ingenting
            som kan läggas till grund för en framtidspolitik.
          </note>
          <note type="speaker">
            Anf. 57 LARS BÄCKSTRÖM (v) replik:
          </note>
          <note>
            Herr talman! Gunnar Hökmark kommenterade
          </note>
          <note>
            Bergqvist och Bäckström. Vi har ett ganska stort gemensamt idéarv.
            Det skilde sig åt 1917 i vänstersocialister och socialdemokrater.
            Nu samarbetar vi igen, och det tycker jag är bra.
          </note>
          <note>
            Jan Bergqvist tackade för det samarbetet, och jag vill återgälda
            tacket. Som "släktingar" grälar vi ibland. Det gör man i en trevlig
            släkt. Men man vet att man hör ihop, och man klarar av uppgifterna.
            Det har vi gjort på ett bra sätt. Vi kommer nog att gräla igen
            till våren, men vi kommer att klara av uppgiften att hålla sams.
          </note>
          <note>
            Det finns en punkt där jag inte kan förstå varför vi inte har
            kommit överens. Jag har grubblat och grubblat över vad det är
            som gör att Bäckström och
          </note>
          <note>
            Bergqvist inte kan komma överens så att Bäckström tvingas att
            reservera sig i reservation nr 4. Siv Holma har också gjort det.
          </note>
          <note>
            Vi har sagt att frågan om EMU ska avgöras i en folkomröstning.
            Vi har inte ställt krav om tidpunkten.
          </note>
          <note>
            Men vi har lagt fram det oerhört hemula - gammal svenska - kravet
            att frågan ska avgöras i en folkomröstning. Jag kan inte förstå
            varför ni säger nej till den frågan. Alla vet att frågan måste
            lösas på det sättet. Det är en alldeles för stor fråga att lösas
            i kammaren utan föregående folkomröstning. Alla vet att det är
            så det kommer att gå. Varför kan vi inte ge besked till svenska
            folket? Varför inte säga det alla vet?
          </note>
          <note type="speaker">
            Anf. 58 JAN BERGQVIST (s) replik:
          </note>
          <note>
            Herr talman! Frågan om svensk anslutning till det tredje steget
            i EMU, den gemensamma valutan, är en stor och viktig fråga. Vi
            socialdemokrater har behandlat den som en stor och viktig fråga.
            Det är angeläget att det blir en bred diskussion bland svenska
            folket.
          </note>
          <note>
            Mot den bakgrunden har vi startat en folkbildningskampanj. Människor
            sitter i dag på arbetsplatser, i studiecirklar och på möten och
            diskuterar och informerar sig om EMU. De funderar över vilka konsekvenser
            det skulle få om Sverige ansluter sig till den gemensamma valutan.
          </note>
          <note>
            Vi tycker att det är rimligt att den processen måste få ta sin
            tid. Man ska sedan i lugn och ro avgöra hur man ska gå vidare
            i frågorna. Utgångspunkten ska vara att frågan ska bli demokratiskt
            förankrad. Det demokratiska förankringsarbetet pågår, och därför
            finns det ingen som helst anledning att nu i höst fatta några
            beslut i oträngt mål.
          </note>
          <note type="speaker">
            Anf. 59 LARS BÄCKSTRÖM (v) replik:
          </note>
          <note>
            Herr talman! Jag har djup respekt för folkbildningsprocessen,
            för debatten och för att människor funderar. Jag förstår det.
            Men jag förstår inte varför vi inte kan säga till svenska folket
            att de ska få bestämma i en folkomröstning. Jag minns när Göran
          </note>
          <note>
            Persson sade att det är en fråga som är viktigare än frågan om
            EU-medlemskapet. Den frågan avgjordes i en folkomröstning. Alla
            i denna kammare vet att frågan kommer att avgöras i en folkomröstning.
            Den bör avgöras i en folkomröstning. Detta utgör en bättre grund
            för folkbildningen.
          </note>
          <note>
            Vi behöver inte bestämma den exakta tidpunkten.
          </note>
          <note>
            Där kan vi ha skilda meningar. Det har jag respekt för. Men varför
            kan vi inte säga det vi alla vet och är överens om? Jag tror att
            även Moderaterna innerst inne vet och tycker att frågan bör avgöras
            i en folkomröstning.
          </note>
          <note>
            En folkomröstning skulle gagna folkbildningsarbetet. Då kan man
            börja formera sig. Folkomröstningen måste gälla ja eller nej.
            Det kan inte vara
          </note>
          <note>
            "jaså" eller "ja, senare". Då går det inte att ha en folkomröstning.
            Frågan får bli ja eller nej. Då går det att formera sig, och det
            kommer att gynna folkbildningen och diskussionen.
          </note>
          <note>
            Vad väljare, marknad och samhälle behöver är stabilitet och tydliga
            alternativ i diskussionen. Jan
          </note>
          <note>
            Bergqvist! Varför kan vi inte säga det alla vet, nämligen att
            vi ska avgöra frågan i en folkomröstning?
          </note>
          <note type="speaker">
            Anf. 60 JAN BERGQVIST (s) replik:
          </note>
          <note>
            Herr talman! Lars Bäckströms argumentering är fortfarande inte
            övertygande om att det skulle finnas anledning för riksdagen att
            i höst i oträngt mål fatta ett beslut om detta. Det är bättre
            att diskussionen får gå vidare. Då blir frågan kring en eventuell
            folkomröstning klarare.
          </note>
          <note>
            Anf. 61 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Låt mig inleda med att tacka finansutskottet och
            speciellt dess ordförande Jan
          </note>
          <note>
            Bergqvist för ett gott samarbete och en god behandling av den
            budgetproposition som vi nu behandlar.
          </note>
          <note>
            Jag vill naturligtvis också gärna rikta ett tack till Lars
          </note>
          <note>
            Bäckström, Matz Hammarström och deras kolleger för ett gott samarbete
            under arbetet med att ta fram denna proposition.
          </note>
          <note>
            Herr talman! Årets budgetproposition sätter punkt för 1990-talets
            ekonomiska kris. Så här med facit i efterhand tror jag att de
            flesta är överens om att regeringens ekonomisk-politiska strategi
            sedan 1994 har varit framgångsrik. De offentliga finanserna är
            sanerade. Sysselsättningen stiger och arbetslösheten faller.
          </note>
          <note>
            Inflationen är under 1 %. Räntorna är låga. Tillväxten i svensk
            ekonomi är god.
          </note>
          <note>
            Vi står nu inför en unik möjlighet att göra tillväxten uthållig
            - både i ett ekonomiskt och i ett ekologiskt perspektiv. Men samtidigt
            som vi ser alla dessa möjligheter ska vi självfallet inte blunda
            för de problem som fortfarande finns och som vi måste hantera.
          </note>
          <note>
            Jag skulle gärna vilja att vi i dag över block- och partigränserna
            kunde enas om att inte glömma de dyrköpta lärdomarna av det slarv
            som tidigare har förekommit med den offentliga ekonomin. Det vore
            en välgärning om vi i dag kunde enas om att aldrig mer låta utgifter
            och underskott skena i väg. Det vore ett mycket viktigt och värdefullt
            tillkännagivande.
          </note>
          <note>
            När det mesta nu pekar i rätt riktning gäller det att hålla huvudet
            kallt. Vi får inte slå oss till ro och tro att utvecklingen automatiskt
            kommer att gå Sveriges väg. Vi måste se de nya utmaningar som
            ligger framför oss. En viktig del av lösningen är självfallet
            att vi måste arbeta för att få tillväxt i ekonomin även i fortsättningen.
          </note>
          <note>
            Mycket är redan gjort för att öka tillväxttakten i svensk ekonomi.
            En rad strukturreformer har genomförts. Pensionsreformen, den
            nya budgetlagen, de sanerade offentliga finanserna, riksbanksreformen,
            ökad konkurrens inom en rad områden som el, tele och transporter
            är bara några exempel på strukturreformer.
          </note>
          <note>
            Trots den höga tillväxten i ekonomin finns det fortfarande gott
            om lediga resurser i vår ekonomi, som vi bör kunna ta till vara.
            Jag tänker inte minst på de hundratusentals arbetslösa, bland
            vilka invandrare, långtidsarbetslösa och arbetshandikappade utgör
            en väldigt stor potentiell resurs, som vi skulle kunna använda
            oss av.
          </note>
          <note>
            De resurser som vi investerat under 1990-talet på att aktivera
            och utbilda de arbetslösa börjar i dag ge ordentlig avkastning.
            Som alla vet har sysselsättningen ökat med närmare 100 000 personer
            under det senaste året. Det hade inte varit möjligt om vi inte
            hade satsat på det kunskapslyft som många tidigare har kritiserat
            men som vi nu ser ger ett mycket gott resultat. Det hade inte
            varit möjligt att nå denna framgång i sysselsättningen utan den
            aktiva arbetsmarknadspolitik som vi har haft de senaste åren.
          </note>
          <note>
            Också den ger nu resultat.
          </note>
          <note>
            Herr talman! Alla är överens om att vi måste höja den långsiktiga
            tillväxttakten i den svenska ekonomin. Jag skulle därför vilja
            lyfta fram fem stora utmaningar för den ekonomiska politiken under
            de kommande åren när det gäller att nå detta mål.
          </note>
          <note>
            Den första utmaningen är att minska klyftorna i vårt samhälle,
            både regionalt och inkomstmässigt.
          </note>
          <note>
            Även om det i genomsnitt går bra för Sverige är de regionala
            skillnaderna väldigt stora. Många människor upplever fortfarande
            brister i välfärden, och fortfarande saknar alltför många ett
            jobb att gå till varje dag.
          </note>
          <note>
            Den andra utmaningen är att driva en konsekvent politik för att
            få fler i arbete. Politiken måste inriktas på att underlätta för
            människor att arbeta. I dag möts många människor med vanliga eller
            låga inkomster av alltför stora marginaleffekter när de ska ta
            ett jobb eller gå upp i arbetstid, och det måste vi ändra på.
            Det måste löna sig att arbeta.
          </note>
          <note>
            Ett steg i denna riktning tas i och med de inkomstskattesänkningar
            som finansutskottet nu har ställt sig bakom. Om konjunktursituationen
            och budgetutrymmet medger det hoppas jag att regeringen får möjlighet
            att återkomma till riksdagen och föreslå fortsatta skattesänkningar
            riktade till framför allt låg- och medelinkomsttagare även de
            kommande åren.
          </note>
          <note>
            Tyvärr finns det i dag exempel på personer som har marginaleffekter
            på över 100 %. Allra värst är det, som Svenska Arbetsgivareföreningen
            har visat i en studie, i ett antal borgerligt styrda kommuner
            i
          </note>
          <note>
            Stockholmsområdet. Där är situationen den att höjda och mycket
            progressiva barnomsorgstaxor gör att det i vissa fall inte ens
            är lönsamt för en småbarnsförälder att ta ett jobb eller gå upp
            i arbetstid.
          </note>
          <note>
            Det är sådant som vi kan ändra på exempelvis genom att införa
            maxtaxa på dagis. Det är ett väldigt viktigt inslag både ur jämställdhetssynpunkt
            och för att riva hinder som i dag finns för tillväxten och i sista
            hand för välfärden. Välfärden bygger ju på att så många som möjligt
            arbetar, och det måste vara syftet med hela vår politik för att
            få ökad tillväxt, för att få fler personer i arbete och fler som
            bidrar till välfärden.
          </note>
          <note>
            Lika viktigt är att maxtaxereformen bidrar till att öka den enskilda
            småbarnsförälderns reella frihet.
          </note>
          <note>
            Den enskilda människans självkänsla, frihet och oberoende bygger
            på möjligheterna till en egen försörjning.
          </note>
          <note>
            Jag vill när det gäller sysselsättningsmöjligheterna gärna tillägga
            att också den utbildning som vi har genomfört och måste genomföra
            åren framöver liksom kompetensutvecklingen i arbetslivet är väldigt
            viktiga faktorer, som kan komma att bidra till en beständig tillväxt.
          </note>
          <note>
            Den tredje stora utmaningen är att stärka förtroendet för den
            generella välfärden. Grunden för den generella välfärden är starka
            offentliga finanser. Det var därför som saneringen av de offentliga
            finanserna var nödvändig för att vi i framtiden ska kunna ha en
            god välfärd i Sverige. Samtidigt går det inte att komma ifrån
            att det tuffa saneringsarbetet bidrog till att socialförsäkringar
            naggades i kanten och att förtroendet på sina håll sviktade. Det
            är därför viktigt att i fortsättningen arbeta för en trygghet
            i förändringen -
          </note>
          <note>
            för alla - som behövs i ett dynamiskt samhälle, där människor
            måste våga ta risken att misslyckas.
          </note>
          <note>
            Det ska kunna byggas upp moderna sociala välfärdssystem. Sådana
            är viktiga för tillväxten, men de bygger naturligtvis ytterst
            på att vi har en sund ekonomi och en stabil ekonomisk politik.
          </note>
          <note>
            Effekten av olika bidrags- och avgiftssystem behöver alltså förändras,
            så att människor i större utsträckning ges möjlighet att genom
            eget arbete påverka sin ekonomiska situation. Vi har redan ett
            sådant arbete i gång, och det finns exempelvis i budgetpropositionen
            förslag om att låta de förtidspensionärer som önskar prova på
            att arbeta göra det utan att riskera att bli av med sin rätt till
            förtidspension. Det är ett bra steg i rätt riktning för att få
            ut fler människor i vårt arbetsliv.
          </note>
          <note>
            Den fjärde stora utmaningen är att försöka hitta ett sätt att
            åter arbeta tillsammans i Sverige. En långsiktig ekonomisk utveckling
            kräver ett gott samarbetsklimat mellan ansvarsfulla parter på
            arbetsmarknaden. Vi har under de senaste åren sett att små nominella
            löneökningar har gett goda reallöneökningar.
          </note>
          <note>
            Det är en stor skillnad mot 1980-talet och ett stycke in på 1990-talet,
            då vi hade höga nominella löneökningar men väldigt små eller över
            huvud taget inga realökningar.
          </note>
          <note>
            Den inflations- och kostnadskris som Sverige då drogs in i drabbade
            svensk konkurrenskraft och slog ut jobb. Vi bör ta med oss ett
            medvetande om detta in i framtiden.
          </note>
          <note>
            Jag har i olika sammanhang velat markera, och jag vill gärna
            göra det på nytt här i kammaren, att samlade löneökningar som
            långsiktigt håller sig inom ramen för vad produktivitetsförbättringar
            i ekonomin medger är en förutsättning för en god svensk konkurrenskraft,
            som ska bidra till tillväxt och resurser för en utvecklad välfärd.
            Det är naturligtvis parternas ansvar på arbetsmarknaden att medverka
            till ett sådant arbete. Jag är mycket förhoppningsfull på den
            här punkten med tanke på det som har hänt under senare år.
          </note>
          <note>
            Självfallet kan regeringen aldrig frita sig från ansvaret för
            att hantera de konsekvenser som en samhällsekonomiskt oansvarig
            lönerörelse medför, och därför måste man alltid göra en gardering
            att regeringen måste ha en handlingsfrihet och handlingsalternativ,
            om utvecklingen inte går åt det håll som vi hoppas och tror på.
            Ett gott samarbetsklimat och en väl fungerande lönebildning är
            avgörande för att vi ska lyckas med den bestående tillväxt som
            vi alla eftersträvar. Jag är övertygad om att både arbetsgivare
            och löntagare har dragit kloka slutsatser av de tidigare årens
            erfarenheter på det här området.
          </note>
          <note>
            Den femte och sista utmaning som jag vill ta upp är att bygga
            det ekologiskt hållbara samhället.
          </note>
          <note>
            Sverige ska vara ett föregångsland i omställningen till en miljömässigt
            hållbar utveckling. En viktig del i den omställningen redovisar
            vi i budgetpropositionen med den s.k. gröna skatteväxlingen. De
            första stegen mot skatteväxlingen togs redan i skattereformen
          </note>
          <note>
            1990, men nu tar vi ett steg till. Därför höjs skatten på diesel,
            el och kärnkraft samtidigt som jordbruket får sänkta skatter och
            resurser till kompetensutveckling i arbetslivet frigörs. Det är
            ett av de viktiga inslagen för att bidra till den höjda tillväxten
            för framtiden.
          </note>
          <note>
            Även omställningen till ett ekologiskt hållbart samhälle skapar
            en bra sysselsättningspotential som vi ska ta vara på. Framsynta
            krav på att skydda naturen och människors och djurs hälsa och
            att gradvis öka resurseffektiviteten skapar ett tryck på teknisk
            utveckling i näringslivet och ger därmed möjligheter till ny företagsamhet.
            Det bidrar till ett omvandlingstryck som ökar den ekonomiska utvecklingen.
            Samtidigt bidrar det till en bättre miljö.
          </note>
          <note>
            Herr talman! En socialdemokratisk tillväxtpolitik innebär att
            alla människor är med och bidrar till det ökade välståndet och
            att alla får del av det. Min vision handlar därför både om rättvisa
            och tillväxt, inte antingen eller. Den kanske tydligaste illustrationen
            på sambandet mellan rättvisa och tillväxt är just utbildning och
            kompetensutveckling.
          </note>
          <note>
            Framtidens teknik, framtidens företag och framtidens jobb kräver
            just kompetens och utbildningar.
          </note>
          <note>
            Vem som kommer att uppfinna motorn som drivs med vatten eller
            aidsvaccinet vet vi inte. Men vi vet att möjligheterna att det
            blir en svensk som gör det ökar ifall vi ger goda möjligheter
            för alla att ta del av utbildning på olika nivåer. Det är precis
            som inom idrotten, där landslagens framgång ytterst är en produkt
            av breddidrotten. Svensk spetskompetens kan följa av denna stora
            breda satsning. Därför behöver vi en hög generell utbildningsnivå.
          </note>
          <note>
            Att just höja den generella utbildningsnivån är ett sätt att
            stärka både rättvisan och tillväxten i framtiden. Utbildningssatsningar
            alltifrån allmän förskola via kunskapslyft till de många nya platserna
            i våra universitet och högskolor är en av de centrala delarna
            i den offensiva tillväxtpolitiken. Den som vill ta ett långsiktigt
            ansvar för en god välfärdsutveckling måste också ta ett ansvar
            för den långsiktiga tillväxten. Den som vill se en hög tillväxt
            måste också förstå att allas kreativitet och skaparkraft måste
            tas till vara.
          </note>
          <note>
            Sverige har inte råd att låta många människor inte få möjlighet
            att arbeta.
          </note>
          <note>
            Sverige går nu in i 2000-talet i en ekonomisk styrkeposition.
            Få länder kan visa upp så goda makroekonomiska fundamenta som
            Sverige. Kombinationen av låg inflation, stora och växande överskott
            i bytesbalansen, minskande offentliga utgifter, stora överskott
            i de offentliga finanserna, hög tillväxt och stigande sysselsättning
            är unik. Vi kan därför se fram emot 2000-talet med välgrundade
            förväntningar i en känsla av växande framtidstro. Det som har
            skett under 1990-talet kan lägga grunden till ett 2000-tal där
            vi får en mycket spännande utveckling och där vi förhoppningsvis
            kan uppnå alla de utmaningar som jag har talat om här.
          </note>
          <note type="speaker">
            Anf. 62 MATS ODELL (kd) replik:
          </note>
          <note>
            Herr talman! Finansministern har gjort en intressant genomgång.
            Jag vill börja med att säga att jag i stort sett håller med honom
            om de fem viktiga utgångspunkterna för att vi ska kunna få en
            långsiktig ekonomisk tillväxt i Sverige.
          </note>
          <note>
            Det är inte första gången i svensk ekonomi som det nu går bra.
            Senast var i slutet av 80-talet. Då tog det en ända med förskräckelse.
            Vi hamnade i den djupaste lågkonjunktur som vi haft. Vi fick en
            snabb utslagning av företag och sysselsättning.
          </note>
          <note>
            De vällovliga utgångspunkter som finansministern räknar upp har
            ändå en hård kärna. Han litar på att arbetsmarknadens parter nu
            för första gången inser att lönebildningen är central. De ska
            själva ta makten över lönebildningen och över löneglidningen.
          </note>
          <note>
            Herr talman! Jag tycker med förlov sagt att det har för mycket
            av önsketänkande över sig. Jag vet att regeringen har gett ett
            uppdrag åt Svante Öberg att lägga regelverket till rätta för att
            vi ska kunna garantera detta.
          </note>
          <note>
            Det tragiska som nu har inträtt, herr talman, är att
          </note>
          <note>
            Svante Öbergs utredning på något sätt har sjabblats av regeringen.
            Den var en helhet, ett paket. Han hade förankrat den även i oppositionen.
            Nu har regeringen släppt efter på denna helhetslösning. Vilka
            åtgärder är finansministern beredd att föreslå med anledning av
          </note>
          <note>
            Svante Öbergs utredning om lönebildningen?
          </note>
          <note>
            Sedan till frågan om arbetsmarknadens funktionssätt. Det finns
            flera andra saker som måste läggas till rätta för att vi ska kunna
            garantera en positiv utveckling. Det är som i trafiken. Vi skulle
            naturligtvis kunna säga: Vi litar på trafikanterna och tar därför
            bort väldigt många av trafikreglerna. Vi behöver inte ha så många
            regler, eftersom vi litar på att trafikanterna själva inser hur
            det ska vara. Det krävs att spelreglerna läggs till rätta om vi
            ska klara av att inte återupprepa 80-talets stora misstag.
          </note>
          <note>
            Anf. 63 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Först noterar jag att Mats Odell över huvud taget
            inte ville kommentera de fem utmaningar som jag tog upp i mitt
            anförande. Jag bjöd in till en debatt om framtiden, eftersom som
            vi står inför ett
          </note>
          <note>
            2000-tal som vi tycker är oerhört intressant och spännande. Han
            gräver sig i stället fast i en diskussion om dagens lönebildning.
            Den misstro mot arbetsmarknadens parter som Odell ger uttryck
            för delar inte jag.
          </note>
          <note>
            Jag tror att arbetsmarknadens parter, på det sätt som jag beskrev
            i mitt anförande, har lärt vad som har hänt under åren bakom oss.
            Det finns anledning att tro att vi tillsammans kan ha ett annat
            perspektiv när det gäller lönebildningen i fortsättningen. Det
            ligger både i arbetsgivarnas och de fackliga organisationernas
            intresse att se till att vi får en löneutveckling som hålls inom
            de ramar vi har. Det är produktivitetsutvecklingen som i sista
            hand ska bestämma det utrymme som finns för löneutvecklingen.
            Därmed kan vi hålla låg inflation, låg ränta och i sista hand
            bidra till att öka sysselsättningen.
          </note>
          <note>
            Jag är kanske något förvånad över att inte Mats
          </note>
          <note>
            Odell ville ta upp den framtidsdiskussionen. Om jag ser på hans
            budgetförslag, hans reservation och kristdemokraternas förslag
            till budget för nästa år inser jag att det tyvärr i långa stycken
            är gamla kända kort som spelas ut. Jag är möjligen förvånad över
            att det förslag om att öka skatten på kärnkraftsel som vi har
            presenterat inte verkar väcka något större intresse från kd:s
            sida. Däremot föreslår kristdemokraterna naturligtvis det klassiska
            att behovspröva barnbidragen, att höja avgifterna till a-kassan
            och att försena utbyggnaden av IT i skolan. Det är sådana ingrepp
            i välfärden som jag tycker är ganska pinsamma för kristdemokraterna.
          </note>
          <note type="speaker">
            Anf. 64 MATS ODELL (kd) replik:
          </note>
          <note>
            Herr talman! Jag ska inte göra någon sak av att jag faktiskt
            tog upp de fem punkterna och sade att jag instämmer med dem. Jag
            såg att finansministern var upptagen med att bli uppdaterad om
            de förmenta bristerna i vårt budgetalternativ av sin medarbetare.
          </note>
          <note>
            Jag sade att jag i stort sett instämmer i alltihop. Men det krävs
            också konkreta åtgärder.
          </note>
          <note>
            Finansministern började med att säga att regeringens ekonomiska
            strategi från 1994 har varit framgångsrik. Detta är en mycket
            lätt överdrift. Regeringen började med en fullständigt misslyckad
            vänstersväng tillsammans med Gudrun Schyman, för övrigt före Bosse
            Ringholms inträde i regeringen, där man genomförde dessa företagarfientliga
            återställare som bröt en kraftigt uppåtgående konjunktur och där
            en utveckling med nya företag och ny sysselsättning vändes i sin
            motsats.
          </note>
          <note>
            Det jag nu är rädd för är att de fem punkterna stannar vid välvilliga
            uttalanden. Det krävs åtgärder, kanske inte alltid så populära,
            för att garantera att lönebildningen inte ännu en gång rusar i
            väg. Vi har redan sett att de svenska lönerna utvecklas snabbare
            än inom de elva euroländerna. Det är ett stort bekymmer. Jag vet
            ju att regeringen tagit fram den utredning som Svante Öberg har
            gjort.
          </note>
          <note>
            Det vore intressant om finansimistern ville kommentera detta.
            Är han beredd att lägga fram förslag som garanterar att regelverket
            blir sådant att lönebildningen kan gå i lugnare banor och följa
            resten av
          </note>
          <note>
            Europa så att vi inte ännu en gång hamnar i en nedåtgående spiral.
          </note>
          <note>
            Anf. 65 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Mats Odell talar fortfarande om det förflutna. Jag
            försöker föra in diskussionen på 2000-
          </note>
          <note>
            talet och framtiden. Jag hörde naturligtvis från början att Mats
            Odell sade att han i största allmänhet instämde i dessa fem punkter.
            Det hade varit mer spännande om han också hade velat ta upp en
            diskussion om något av dessa områden.
          </note>
          <note>
            Jag talar om att man ska minska klyftorna i vårt samhälle, öka
            antalet jobb, stärka den generella välfärden, arbeta tillsammans
            i samhället och bygga ett ekologiskt uthålligt samhälle. Jag sade
            i min förra replik att Mats Odells inställning är att man ska
            skapa misstro mot arbetsmarknadens parter när det gäller deras
            sätt att hantera lönebildningen. Jag tycker att det finns anledning
            att tillsammans se om man kan skapa en situation där man kan fortsätta
            att utveckla den oerhört bra tillväxt som vi har sett under senare
            tid. Det bygger naturligtvis på en insikt om att parterna har
            någonting att tjäna på det som samhället ställer upp i form av
            ramar för den ekonomiska politiken.
          </note>
          <note>
            Jag har samma uppfattning som Mats Odell när det gäller att det
            här naturligtvis måste vara inom den produktivitetsram som vi
            kan åstadkomma och att vi inte ska dra i väg, så att vi försämrar
            vår konkurrenskraft gentemot Europa. Men jag tror inte att man
            kan skapa det samarbetsklimatet med den politik som
          </note>
          <note>
            Mats Odell föreslår som innebär att man ska höja avgifterna till
            a-kassan eller genom att angripa parterna på det sätt som man
            gör. Därför vill jag gärna påminna om att flera av de förslag
            som kristdemokraterna har varken bidrar till någon generellt höjd
            välfärd eller till att skapa ett gott klimat som ska kunna åstadkomma
            den höjda sysselsättning som ska ge oss möjligheter att ta itu
            exempelvis med regional obalans och andra klyftor som är stora
            och viktiga utmaningar.
          </note>
          <note type="speaker">
            Anf. 66 GUNNAR HÖKMARK (m) replik:
          </note>
          <note>
            Herr talman! Jag tror inte att det finns någon i den här kammaren
            som inte håller med finansministern om att det är bra om det blir
            bättre i Sverige. Som utgångspunkt för debatt tror jag att man
            måste vara lite mer konkret när det gäller de vägval som måste
            göras. Därför blir jag förbluffad när landets finansminister kommer
            efter lunch till den här debatten och inte har mer att tillföra
            när det gäller vilka utmaningar globaliseringen av ekonomin innebär,
            vad den nya ekonomin ställer för krav på den ekonomiska politiken
            och vad det ställs för krav på Sverige för att vi ska kunna ha
            en långsiktigt hög tillväxt och inte bara god utveckling under
            god konjunktur.
          </note>
          <note>
            Jag tycker att det krävs lite mer för att man ska inbjuda till
            diskussion. Framför allt krävs det mer av en finansminister än
            ett oerhört kortsiktigt och kortsynt perspektiv. Finansministern,
            liksom tidigare Jan
          </note>
          <note>
            Bergqvist och även Lars Bäckström, har sagt hur bra allting är
            och tränger därmed undan behovet av förändringar. Jag kommer att
            tänka lite grann på Magnus
          </note>
          <note>
            Uggla, även om det inte är Bosse Ringholm som direkt ger mig
            den påminnelsen:
          </note>
          <note>
            Den 25 smäller det. Då finns det ingen som tar en.
          </note>
          <note>
            Man är kung, kung, kung i baren. Det är värt att leva fattig
            ett tag om man får vara kung för en dag.
          </note>
          <note>
            När det går väldigt bra i konjunkturen är det lätt att säga att
            allting är allra bäst. Men det är inte bra om det gång efter gång,
            precis som för tio år sedan, leder till att inga åtgärder genomförs.
            Det intressanta är att landets finansminister inte kunde redovisa
            några konkreta åtgärder när det gäller lönebildning, avreglering
            och när det gäller att vända trenden i fråga om utflyttningen
            av företag. Det är illavarslande inför framtiden. Den diskussionen
            skulle jag vilja inbjuda finansministern till. Hur gör vi för
            att få den långsiktiga tillväxten? Det handlar inte bara om att
            vi vill få den utan också om att vi för en politik för att uppnå
            den.
          </note>
          <note>
            Anf. 67 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Det är uppenbart att Gunnar Hökmark inte kan förneka
            verkligheten, dvs. att vi har en mycket positiv tillväxt i Sverige
            just nu. Då försöker han i stället säga att regeringen och finansministern
            inte har några förslag till hur denna tillväxt ska kunna utvecklas.
          </note>
          <note>
            Vi har redovisat en hel budgetproposition. Det handlar inte bara
            om vad vi har åstadkommit hittills utan framför allt om vad vi
            vill göra i fortsättningen för att utveckla och förbättra svensk
            ekonomi. Det handlar verkligen om ett perspektiv som innebär att
            vi ser att det naturligtvis finns behov av stora förändringar
            i svensk ekonomi också i fortsättningen. Det perspektiv som Gunnar
            Hökmark har handlar snarast om försämringar i svensk välfärd och
            i svenskt samhällsarbete.
          </note>
          <note>
            När jag talar om fem utmaningar inför 2000-talet handlar det
            om att minska klyftorna. Jag har svårt att se hur Gunnar Hökmarks
            förslag om att man ska slopa både förmögenhetsskatten och avkastningsskatten
            på aktier kan bidra till att några klyftor minskar. Jag talar
            om att förstärka insatserna för jobben.
          </note>
          <note>
            Jag har svårt att se att Gunnar Hökmarks och moderaternas förslag
            om att minska bidragen till skolan, vården och omsorgen ska kunna
            bidra till den här stärkta välfärden. Vi talar om en bättre välfärd.
            Jag tror då inte att det handlar om att sänka ersättningsnivåerna
            för folk som är sjuka och arbetslösa, som moderaterna föreslår,
            eller om att införa ytterligare en karensdag i sjukvårdsförsäkringen.
            När vi talar om att vi lever i ett internationaliserat samhälle
            där vi också känner ett behov av att stödja andra länder som inte
            är i lika god position som Sverige tror jag inte att det som moderaterna
            föreslår, nämligen att man ska minska biståndet med 3-4 miljarder
            kronor, är ett
          </note>
          <note>
            2000-talsperspektiv.
          </note>
          <note>
            Det här kan bara leda till en enda slutsats. Vi andra är på väg
            in i 2000-talet. Hökmark och moderaterna är kvar i 1900-talet,
            på väg mot det gamla 1800-
          </note>
          <note>
            talet, som de kommer från.
          </note>
          <note type="speaker">
            Anf. 68 GUNNAR HÖKMARK (m) replik:
          </note>
          <note>
            Herr talman! Det var en hemskt lustig formulering som finansministern
            kom med, men den typen av slabanguttalande ger inget innehåll
            åt den ekonomiskpolitiska debatten.
          </note>
          <note>
            Sanningen är ju att det är ni som ansvarar för att svenska låginkomsttagare
            har världens högsta skatter.
          </note>
          <note>
            Men ni har gjort miljardärer skattebefriade och gör nu samma
            sak med utländska höginkomsttagare. Det är klyftan. Det skapas
            klyftor när man tillåter en utveckling av politiken som gör att
            vi inte kan pressa ned arbetslösheten så långt som behövs, eftersom
            alldeles för stor del av företagandet flyr ut ur landet.
          </note>
          <note>
            Det handlar om det nya företagandet liksom om det traditionella
            företagandet. Allt detta tillhör det som Bosse Ringholm över huvud
            taget inte talar om. I
          </note>
          <note>
            stället talar han om välfärd och attackerar moderater när det
            gäller förhållandena inom skolan och sjukvården. Det är ni som
            har regerat sedan fem år tillbaka.
          </note>
          <note>
            Ni bekämpar varje förändring som handlar om att man ska se till
            att resurserna kommer till skolan. Det är ni som motarbetar förnyelsen
            inom sjukvården.
          </note>
          <note>
            Vi ser till att pengarna inom skolan och sjukvården når patienterna
            och eleverna. Vi slår dessutom vakt om en annan sak, Bosse Ringholm,
            när det gäller klyftorna. Vi vill att det offentliga benhårt ska
            slå vakt om dem som inte får stöd av någon annan. Det handlar
            om de handikappade och om änkorna. En gång i tiden var ni ute
            efter att ta bort också de föräldralösa barnens pensioner. I det
            fallet retirerade ni. Jag skulle vilja ställa en fråga mycket
            entydigt och klart till Bosse Ringholm när det gäller rättfärdigheten
            i den förda välfärdspolitiken. Vi har inga problem med att svara
            på den frågan. Men ni har det. Jag skulle vilja fråga om det finns
            någon grupp i det svenska samhället som ni har sparat mer på än
            de handikappade och änkorna.
          </note>
          <note>
            Anf. 69 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Gunnar Hökmark använder sig av ett ganska billigt
            knep. I den första repliken tvingades han inse att det går utomordentligt
            bra för svensk ekonomi. Sedan bytte han spår i nästa replik och
            försökte tala om alla de revor som finns i välfärdssamhället och
            lägga den socialdemokratiska regeringen dem till last.
          </note>
          <note>
            I min inledning tog jag upp att vi har en god ekonomisk utveckling
            med ett antal utmaningar som vi ska jobba med inför framtiden.
            När det gäller alla dessa områden, som jag talar om som utmaningar,
            redovisar moderaterna en politik som går baklänges, som går mot
            1800-talet och som går i en riktning som inte bidrar till att
            minska klyftorna, öka sysselsättningen eller ge välfärd för alla.
          </note>
          <note>
            Det är utomordentligt anmärkningsvärt att Gunnar
          </note>
          <note>
            Hökmark inte inser att det är en bakvänd välfärdspolitik som
            hans parti föreslår. Samtidigt som man kritiserar skolan, vården
            och omsorgen föreslår man minskade resurser till skolan, vården
            och omsorgen.
          </note>
          <note>
            Samtidigt som man säger att man vill värna om att få fler företag
            och fler människor i arbete försämrar man förutsättningar för
            människor som vill komma ut i arbete genom att ge dem en sämre
            välfärd på olika områden.
          </note>
          <note>
            Det är ett faktum att det har gått väldigt bra för svensk ekonomi
            under senare år. Vi har i dag tusentals nya företag - 30 000 startas
            varje år. Vi har hundratusentals nya jobb.
          </note>
          <note>
            Om vi ska klara en sådan utveckling i fortsättningen gäller det
            att hålla på armlängds avstånd en sådan bakvänd välfärdspolitik
            som riktar sig just mot utsatta grupper. Det handlar snarast om
            att försöka ta vara på den resurs som de utsatta grupperna är
            - de långtidsarbetslösa, de arbetshandikappade och invandrarna
            - och se till att utnyttja denna resurs in i
          </note>
          <note>
            2000-talet för en ännu bättre svensk ekonomi.
          </note>
          <note type="speaker">
            Anf. 70 KARIN PILSÄTER (fp) replik:
          </note>
          <note>
            Herr talman! Finansministern tackade tidigare för den goda behandlingen
            i finansutskottet. Det kan jag förstå. Som framgick tidigare var
            finansutskottets majoritet inte så intresserad av att vare sig
            granska eller ens diskutera den ekonomiska politik som vi diskuterar
            här i dag för beslut senare. Den debatten skulle föras någon annan
            gång någon annanstans. Det framgick även av finansministerns inlägg
            att det inte fanns så stort intresse av att diskutera budgetpropositionen
            och den mer konkreta ekonomisk-politiska situationen.
          </note>
          <note>
            Även jag kan hålla med om att de här fem rätt allmänna utmaningarna
            är viktiga frågor. Jag skulle vilja tillägga frågan om hur vi
            hanterar internationaliseringen, gör den till något positivt och
            skapar nya möjligheter för människor. Det är någonting som helt
            saknas i det här resonemanget.
          </note>
          <note>
            Det är roligt att höra finansministern citera Bertil
          </note>
          <note>
            Ohlin: Det måste löna sig att arbeta. Det har det stått på liberala
            valaffischer sedan 50-talet, och vi har också lagt fram förslag
            om en sådan skattereform. Ni går emot alla punkter i den och genomför
            i stället en passiv kompensation för egenavgifterna.
          </note>
          <note>
            Jag skulle vilja fråga finansministern en sak apropå de strukturreformer
            som räknades upp. Jag kallade dem för Bosseeffekter innan finansministern
            kom till kammaren och syftade då på Könbergs pensionsreform, Lundgrens
            reformering av finansmarknaden och ett par andra saker. Vilka
            Bosseeffekter vill Bosse Ringholm tillföra för de kommande åren?
            De tidigare som han räknade upp, och som är mycket viktiga, har
            ju tillkommit i strid med regeringens stödpartier. Vilka Bosseeffekter
            tror Bosse Ringholm att han kan få igenom tillsammans med sina
            stödpartier?
          </note>
          <note>
            Dessutom: Vad tycker finansministern om konjunkturkänsligheten,
            den skenande sjukförsäkringen, de oredovisade statliga försäljningarna,
            det strukturella underskottet - allt detta som gör att det kanske
            blir väldigt svårt för oss att skapa den goda framtiden?
          </note>
          <note>
            Anf. 71 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Om man ska få fler människor i arbete gäller det
            att riva de hinder som finns. En del av hindren finns naturligtvis
            i vår skattepolitik, och det är ett av skälen till att regeringen
            har lagt fram ett antal förslag när det gäller inkomstbeskattningen.
            Det är också ett starkt skäl till att regeringen förbereder en
            reform när det gäller den s.k. maxtaxan och den allmänna förskolan.
            Detta kan ju verkligen kapa de oerhört höga marginaleffekter man
            har, såsom vi har konstaterat tidigare, i framför allt ett antal
            borgerligt eller moderat styrda kommuner, inte minst här i
          </note>
          <note>
            Stockholmstrakten. Därför har en maxtaxereform och en allmän
            förskolereform stor betydelse, både som allmän välfärdsreform
            och också för att ge fler människor, inte minst kvinnor, chansen
            att komma ut på arbetsmarknaden.
          </note>
          <note>
            Jag ser det som en stor utmaning inför 2000-talet att försöka
            ge alla de arbetsgivare som i växande utsträckning nu efterfrågar
            arbetskraft chans att utnyttja den potential som vi har i våra
            invandrare, våra arbetshandikappade och våra långtidsarbetslösa
            och också ge dem reella möjligheter att ta de jobb som finns.
            Det handlar i stor utsträckning om att skapa bättre utbildning.
            Det handlar om yrkesutbildning och om högskoleutbildning, men
            det handlar också om grundläggande utbildning, kunskapslyft och
            annat som kan bidra till detta.
          </note>
          <note>
            Därför hade jag hoppats att Folkpartiet, som ibland säger sig
            vara ett parti som värnar både jämställdhet och inte minst kvinnors
            chans att komma ut på arbetsmarknaden, skulle visa ett större
            intresse för exempelvis maxtaxereformen och den typ av minskade
            skatteeffekter som vi har föreslagit i inkomstskatteförslagen
            i budgetpropositionen.
          </note>
          <note>
            På strukturområdet, slutligen, tror jag inte att det finns någonting
            som är viktigare än just att bidra till kompetensutveckling i
            hela vårt näringsliv. Här har t.ex. den gröna skatteväxlingen
            bidragit till att ge oss mer resurser för kompetensutveckling.
          </note>
          <note type="speaker">
            Anf. 72 KARIN PILSÄTER (fp) replik:
          </note>
          <note>
            Herr talman! Jag noterar att finansministern inte heller i detta
            anförande vill tala om de stora ekonomiska frågorna, som ändå
            är det vi verkligen borde diskutera och ta ställning till: Ska
            vi ha en budget med väldigt stort strukturellt underskott varje
            år t.o.m. när det är som allra bäst? Ska vi ha en så här hög konjunkturkänslighet?
            Hur ska vi göra med sjukförsäkringen? Vilka statliga företag ska
            säljas? Inte heller nu får vi några svar.
          </note>
          <note>
            Däremot pekar finansministerns rådgivare i Ekonomiska rådet,
            som i går redovisade olika förslag för tillväxt, väldigt tydligt
            på många av de förslag som vi i Folkpartiet har lagt fram. Jag
            vill därför komma in på det här med maxtaxa. Folkpartiet var för
            enhetstaxa redan på den tid då jag kunde ha gått på dagis, om
            det hade funnits några platser. Vi från
          </note>
          <note>
            Folkpartiets sida är dock mer intresserade av att skapa bra villkor
            för det som staten faktiskt har hand om än av att vara med och
            överpröva kommunala valresultat. Jag förstår att det svider i
            socialdemokraternas skinn att det finns kommuner som har valt
            en annan majoritet, men vi tycker att det är mycket viktigare
            att satsa på att skapa lägre marginaleffekter och få ut de människor
            som har riktigt låga inkomster ur fattigdomsfällorna.
          </note>
          <note>
            Vi tror dessutom, eftersom barn har den lilla ovanan att inte
            bara gå på dagis utan också bli äldre, att det är viktigare att
            angripa de strukturproblem och fattigdomsfällor som kvinnorna
            råkar ut för när barnen har kommit upp över dagisåldern. Det är
            kanske då man verkligen har tid och kraft att ta tag i sådant
            som utbildning. Därför föreslår vi barntillägg i vuxenstudiestödet,
            så att man kan genomföra en utbildning även om man har försörjningsansvar
            och låga tidigare inkomster. Därför föreslår vi också en reform
            när det gäller bostadsbidragen. Men där säger ni nej.
          </note>
          <note>
            Detta betyder att vi har olika åsikter om hur man bäst uppnår
            jämställdhet och goda villkor, inte att vi inte har ett intresse.
          </note>
          <note>
            Jag tycker att finansministern nu ska ta den sista chansen att
            i stället tala om de stora ekonomiska frågorna - det strukturella
            underskottet i budgeten och oklarheterna i er egen finansiering.
          </note>
          <note>
            Anf. 73 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! För mig är den stora frågan att få fler människor
            i arbete, Karin Pilsäter. Vägen till att få det går oftast via
            utbildningen. Därför är jag utomordentligt förvånad över att Folkpartiet
            inte ser detta samband mellan utbildning och arbete. Folkpartiet
            föreslår ju i sitt budgetförslag att dra ned på kunskapslyftet.
            Man vill dra undan 4 miljarder kronor från denna oerhört viktiga
            utbildningssatsning för väldigt många lågutbildade, som Karin
            Pilsäter säger sig värna om, och låginkomsttagare.
          </note>
          <note>
            Jag är också förvånad över att Folkpartiet inte vill stödja de
            mest utsatta kommunerna, i en situation där vi har stor regional
            obalans och där många arbetslösa människor i dessa kommuner behöver
            både stöd till utbildning och stöd av den service och välfärd
            som finns i kommunen i övrigt.
          </note>
          <note>
            När Karin Pilsäter säger att det är viktigt att de som har låga
            inkomster får ett stöd håller jag med om det, men jag ser inte
            logiken i Karin Pilsäters politik på det här området. Möjligtvis
            kan hon skydda sig med att säga att Folkpartiet i varje fall instämmer
            i regeringens förslag om att vi ska ha skatterabatter för låginkomsttagarna
            även nästa år, på samma sätt som vi haft i år. I motsats till
            Moderaterna, som ju föreslår att vi inte ska ha några sådana skatterabatter
            för låginkomsttagare, tycker Folkpartiet i varje fall att det
            regeringsförslaget är bra.
          </note>
          <note>
            Sammantaget är det ändå så: Om man inom en ansvarsfull ekonomisk
            politik ska prioritera olika saker tror jag att utbildningssatsningarna,
            tillsammans med skattereformerna, är de allra mest effektiva instrumenten
            för att få ut fler människor på arbetsmarknaden och inte minst
            ge personer med låga inkomster chans att låta sina inkomster växa
            och personer utan jobb chans att få inkomster via lönearbete i
            fortsättningen. Där tycks Folkpartiet svika.
          </note>
          <note type="speaker">
            Anf. 74 LENA EK (c) replik:
          </note>
          <note>
            Herr talman! Jag tycker att regeringen är alltför passiv till
            de skenande sjukpenningskostnaderna. I
          </note>
          <note>
            dagens läge är det bara 19 % av de långtidssjukskrivna som genomgår
            någon form av rehabilitering, vilket är en minskning jämfört med
            tidigare år. Bakom varje krona döljer sig människor, och dessa
            långtidssjukskrivna har en mycket besvärlig situation och behöver
            rehabilitering. Min fråga till finansministern är om regeringen
            tänker göra någonting åt det här.
          </note>
          <note>
            Sedan efterlyser finansministern en framtidsdiskussion. Jag tycker
            att det är väldigt bra om vi i den här kammaren kan ha en sansad,
            sanningsenlig och konstruktiv debatt i olika frågor.
          </note>
          <note>
            Ett av de stora problem jag ser i framtiden är sjukvårdens behov.
            Här är det roligt att kunna konstatera att 8 miljarder frigörs
            genom försvarsuppgörelsen, som ska föras in i sjukvården och kunna
            användas till utvecklande insatser som förbättrar situationen
            där.
          </note>
          <note>
            Ett annat stort problem är kunskapsbehovet. Man brukar prata
            om 80-10-regeln, dvs. 80 % av all teknik förnyas inom tio år.
            Det visar på enorma utbildningsbehov i samhället.
          </note>
          <note>
            Nu finns det ett förslag till kunskapskonton i budgetförslaget,
            som recenseras så här av SACO: "Vi är skeptiska till trassliga
            system där fack och arbetsgivare med statliga pengar ska lösa
            varje företags kompetensproblem. Det riskerar att göda kurs- och
            konferensbranschen mer än att lösa landets problem."
          </note>
          <note>
            Nu finns det andra lösningar, som mer bygger på individuell valfrihet.
            Vi brukar ju prata om kompetenskonton. Då undrar jag: Finns det
            en beredskap för att diskutera andra lösningar för kompetenskonton
            som undviker de av SACO påpekade problemen med den nuvarande tekniken?
          </note>
          <note>
            Anf. 75 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Jag kan dela Lena Eks oro när det gäller sjukförsäkringskostnader.
            Jag är också mycket väl medveten om att det är viktigt att det
            ges bra rehabiliteringsmöjligheter för de personer som har varit
            långtidssjukskrivna. Jag vet av erfarenhet från den tid då jag
            jobbade mer konkret med arbetsmarknadspolitiken att det var en
            mycket intensiv diskussion mellan försäkringskassor och arbetsförmedlingar
            om de resurser som stod till förfogande och som man inte alltid
            kunde disponera beroende på att det inte fanns bra rehabiliteringsmöjligheter.
            Jag hoppas att vi kan utnyttja de här resurserna fullt ut.
          </note>
          <note>
            Vi har också nyligen, det vill jag gärna ta upp i det här sammanhanget
            utsett en utredare, landshövding Jan Rydh, som ska titta på orsakerna
            till de ökade sjukförsäkringskostnaderna. I det perspektivet måste
            det också ingå att i nästa läge sätta in insatser för att exempelvis
            förstärka rehabilitering och annat under tiden framöver.
          </note>
          <note>
            Jag delar också Lena Eks uppfattning att den insats som vi kan
            göra via försvarsöverenskommelsens åtta miljarder, och därtill
            den miljard som vi har tagit fram i budgetpropositionen från regeringens,
            Vänsterpartiets och Miljöpartiets sida tillsammans ger nio miljarder
            som vi kan satsa på sjukvården framöver.
          </note>
          <note>
            Det är en oerhört viktig satsning inte minst för de äldre, eftersom
            de har en stor del av sjukvårdskostnaderna.
          </note>
          <note>
            Till sist vill jag svara på den fråga som Lena Ek tog upp när
            de gäller kompetensutvecklingen. Som ett resultat av den gröna
            skatteväxlingen har vi mer resurser för kompetensutveckling. Jag
            är ganska övertygad om att arbetsmarknadens parter, både löntagarorganisationer
            och arbetsgivarorganisationer, tillsammans med regeringen kan
            komma fram till ett bra system för hur de här resurserna ska utnyttjas
            i fortsättningen. Det pågår sådana kontakter, bl.a. från
          </note>
          <note>
            Regeringskansliets sida, med arbetsmarknadens parter för att
            utforma det här systemet.
          </note>
          <note>
            Vi är väldigt öppna när det gäller hur ett sådant system ska
            utvecklas. Vi har varken låst oss för kompetenskonton eller någon
            annan modell. Där finns det utrymme för en öppen diskussion.
          </note>
          <note type="speaker">
            Anf. 76 LARS BÄCKSTRÖM (v) replik:
          </note>
          <note>
            Fru talman! Jag vill återgälda tacket till Vänsterpartiet. Tack,
            Socialdemokraterna och Bosse Ringholm! Det har lyckats bra. Vi
            har inte varit eniga om allt. Nu är vi eniga om allt. Vi kommer
            att bli oeniga och eniga igen. Det är så det kommer att gå till
            när man samarbetar på det här sättet.
          </note>
          <note>
            Men jag vill ändå ta upp några funderingar. Finansministern har
            ju inte haft möjlighet att vara här under hela debatten. Vi pratar
            nu mycket om stabiliseringsproblemet. Då undrar jag om Bosse Ringholm
            delar min bedömning att den här börsboomen, börsrallyt, i sig
            nu håller på att bli ett stabiliseringspolitiskt problem. Jag
            anser det.
          </note>
          <note>
            Vad kan man då göra åt det? Vi får ha beredskap att inte hälla
            bensin på den här pyrande brasan. Då får vi vara försiktiga med
            att lova ut stora skattesänkningar, för det kan just leda till
            att det största enskilda hotet mot en stabil tillväxt, en överhettning,
            accelererar. Jag tror att det är värdefullt om finansministern
            kan ge sin syn på det påståendet.
          </note>
          <note>
            Och så en annan sak: Pensionerna har varit en stor sak i dag.
            Nu vet vi att den genomförandegrupp som förfogar över pensionsfrågan
            inte klarar att få den här övergångsvisa garantipensionen till
            år 2001. Det har vi försports. Enligt min bedömning får då vi
            i de här tre samarbetspartierna ta itu med den frågan inför den
            vårekonomiska propositionen. Det är min bedömning, och jag tror
            att det vore värdefullt att höra om finansministern delar den
            bedömningen; att detta är en fråga som vi måste titta på inför
            den vårekonomiska propositionen till år 2000.
          </note>
          <note>
            Anf. 77 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Först kan jag säga som svar på den sista frågan att
            om det sker förskjutningar i den nya pensionsreformen så medför
            det inte automatiskt att det ställs något utrymme till förfogande
            för särskilda nya insatser. Jag delar Lars Bäckströms uppfattning
            att det får ske en diskussion på vanligt sätt i det vanliga budgetarbetet,
            i vårproposition och i budgetproposition, om vilket utrymme som
            finns. Vi har från socialdemokratiskt håll, och från regeringen,
            varit mycket tydliga i fråga om den stora prioritering som gjordes
            redan hösten 1998, som Jan Bergqvist erinrade om tidigare här.
            Där gjorde vi stora satsningar, i storleksordningen 4 miljarder
            kronor, till pensionärerna. Vi vill gärna gå vidare med dessa
            satsningar, inte minst för de sämst ställda pensionärerna.
          </note>
          <note>
            Sedan ska jag också ta upp det första som Lars
          </note>
          <note>
            Bäckström nämnde, oron för börsutvecklingen, oron för att vi
            kan få obalans i vår ekonomi. Det jag själv känner starkast oro
            för är naturligtvis att vi inte kan mobilisera de potentiella
            resurser vi har. Framför allt har vi fortfarande en ganska stor
            arbetskraftsresurs, dvs. de arbetslösa som vi inte har kunnat
            få ut på arbetsmarknaden och som inte har jobb.
          </note>
          <note>
            Jag hoppas att den efterfrågan på arbetskraft som företagen kommer
            att ha kan kombineras med att vi kan ställa arbetskraft, personer,
            till förfogande med bra utbildning så att vi inte får överhettningstendenser
            och obalanser i ekonomin i fortsättningen. Då gäller det att hantera
            den ekonomiska politiken på ett sådant sätt att det här systemet
            kan hänga ihop med arbetsmarknadens efterfrågan och med det utbud
            som finns.
          </note>
          <note>
            Jag kan naturligtvis värdera enskildheter, antingen det gäller
            börsutveckling eller allt annat. För den enskilde som är utan
            jobb eller har en låg inkomst är det kanske inte i första hand
            börsutvecklingen som han eller hon oroar sig för. Men jag tycker
            självklart att man ska ha en allmän inriktning att se till att
            inget i vår ekonomi riskerar att leda till obalanser i fortsättningen.
          </note>
          <note type="speaker">
            Anf. 78 LARS BÄCKSTRÖM (v) replik:
          </note>
          <note>
            Fru talman! Det var värdefullt att finansministern sade det här
            är en fråga som vi kan se i den vårekonomiska propositionen och
            att det är en prioriterad fråga. Det är precis samma bedömning
            som vi i
          </note>
          <note>
            Vänsterpartiet gör, jag vet inte om det är precis samma.
          </note>
          <note>
            Vi ska kanske inte stapla adjektiv på varandra, men om ni tänker
            er en lång rad adjektiv så behöver jag inte säga dem. Så viktig
            är frågan för oss.
          </note>
          <note>
            Sedan till det här med börsutvecklingen. Vad jag menar är att
            om vi nu ska få en uthållig utveckling så får konsumtionen ligga
            i nivå med produktivitetstillväxten, vår konkurrenskraft och reallönerna.
            Vi får inte konsumera mer än så. Men just med tanke på börsutvecklingen
            finns det en risk att vissa grupper som får stora vinster på börsen
            konsumerar mer än reallöneutvecklingen, mer än produktivitetstillväxten.
          </note>
          <note>
            Det är då vi får den farliga överhettningen. Det kan vara långt
            farligare än lönebildningsfrågan med den börsboomen. Det är just
            det som är farligt. Och det är svårt att göra något det.
          </note>
          <note>
            I det läget är det farligt att som vissa partier lova ut stora
            skattesänkningar. Det skulle ju riskera att fungera som ett slags
            olja för att tända upp en inflationsbrasa igen. Det är det som
            på ekonomspråk kallas för den pro-cykliska finanspolitiken. Det
            är det vi ska akta oss för, särskilt som så många partier här
            i kammaren varnar för strukturella budgetunderskott.
          </note>
          <note>
            Då är det väl klokt, finansministern, att vi två är överens om
            att vi får vara försiktiga med att lova ut nya, stora skattesänkningar
            med tanke på stabiliseringspolitiken. Men visst ska vi sänka skatten
            för dem som har det allra sämst i vissa branscher. Det finns också
            möjligheter till röda och gröna skatteväxlingar.
          </note>
          <note>
            Det hoppas jag att vi i Vänsterpartiet kan vara överens med den
            socialdemokratiske finansministern om.
          </note>
          <note>
            Anf. 79 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De förslag om sänkta inkomstskatter och sänkta företagsskatter
            som finns i budgetpropositionen i höst är ju sedda som ett första
            steg för att fullt ut försöka kompensera de egenavgifter som de
            flesta har betalat, som alla löntagare har betalat, under senare
            år. Det har också gjorts en deklaration i budgetpropositionen
            om att vi gärna vill fortsätta med ett kommande steg, eller flera
            steg, för att avveckla det här helt.
          </note>
          <note>
            Men vi har samtidigt varit noggranna med att säga, och jag ger
            Lars Bäckström rätt på den punkten, att vi inte kan lova denna
            fortsatta skattesänkning förrän vi vet att de samhällsekonomiska
            förutsättningarna, konjunkturpolitiska och andra, finns. Det måste
            stämmas av varje höst inför varje budgetproposition i fortsättningen.
            Då får självfallet också den här frågan hanteras om huruvida det
            uppstår sådana obalanser i ekonomin att det inte är möjligt med
            de fortsatta stegen.
          </note>
          <note>
            Jag hoppas att vi ska kunna ta fortsatta steg i den skattereform
            som nu har inletts. Men det är ett riktigt påpekande som Lars
            Bäckström gör om partier som ägnar sig åt att föreslå stora skattesänkningar
            som är ofinansierade. De partierna skulle verkligen bidra till
            att lägga på mycket bränsle. Det skulle snabbt kunna leda till
            oerhört besvärliga tendenser i svensk ekonomi. Det skulle i sista
            hand drabba löntagarna rätt ordentligt. Därför tycker jag att
            det finns en viktig skillnad mellan dels regeringen, Vänsterpartiet
            och
          </note>
          <note>
            Miljöpartiet, som föreslår skattesänkningar som är fullt ut finansierade,
            dels borgerliga partier som inte tar hänsyn till finansieringen
            utan har något slags andra politiska mål när de lägger ut stora
            ofinansierade skattesänkningar. Jag tycker alltså att det är ett
            riktigt påpekande, och jag håller gärna med om det här senaste
            perspektivet.
          </note>
          <note type="speaker">
            Anf. 80 MATZ HAMMARSTRÖM (mp) replik:
          </note>
          <note>
            Fru talman! Jag skulle först vilja återgälda finansministerns
            tack för gott budgetsamarbete. Sedan vill jag ställa en fråga
            angående Miljöpartiets förslag om att komplettera redovisningen
            av BNP och gröna nyckeltal i statsbudgeten med en årlig redovisning
            av
          </note>
          <note>
            ISEW, alltså ett index för uthållig ekonomisk välfärd.
          </note>
          <note>
            Det är alltså inte fråga om att ersätta BNP-
          </note>
          <note>
            redovisningen med ett annat mått utan just om att komplettera.
            Det är viktigt att ha ett så brett underlag som möjligt för debatt
            och beslut. Min fråga är om finansministern är beredd att med
            öppet sinne diskutera den möjlighet att ge en mer rättvisande
            bild av den samhällsekonomiska utvecklingen som en redovisning
            av ISEW skulle innebära.
          </note>
          <note>
            Anf. 81 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi lade ju redan i vårpropositionen fram förslag
            om att i fortsättningen ha en redovisning av gröna nyckeltal.
            Det tycker jag är ett mycket viktigt steg, därför att om vi framöver
            på 2000-talet ska kunna ha ett sammanhållet ekonomiskt och ekologiskt
            perspektiv och en tillväxt som håller ihop ekonomin och ekologin,
            måste vi naturligtvis också ha en statistisk redovisning och ett
            underlag för den diskussionen som handlar både om den traditionella
            ekonomiska redovisningen och om den redovisning som vi kan få
            i olika miljömässiga termer. Jag är naturligtvis beredd att diskutera
            andra förslag på det sätt som Matz Hammarström för fram här och
            som kan förbättra kvaliteten i underlaget för vår fortsatta diskussion
            om ekonomisk och ekologisk utveckling.
          </note>
          <note type="speaker">
            Anf. 82 LARS TOBISSON (m):
          </note>
          <note>
            Fru talman! Jag ska uppehålla mig vid tre enskilda motioner som
            jag har väckt på det finansiella området. De har alla utan närmare
            kommentarer avstyrkts av finansutskottets majoritet men föranlett
            reservationer med stöd från borgerligt håll, nr 3 och 31.
          </note>
          <note>
            Först valutapolitiken. Den har tilldelats ett mycket blygsamt
            utrymme i budgetpropositionen. Det är anmärkningsvärt, eftersom
            övergripande valutapolitiska frågor numera är regeringens ansvar.
            Samma ointresserade, för att inte säga avvisande, attityd kommer
            till uttryck i det uppdaterade konvergensprogram som regeringen
            nyligen lämnat till EU. Ändå har ju Sverige i anslutningsfördraget
            åtagit sig att fullt ut delta i valutasamarbetet. Till skillnad
            från Danmark och Storbritannien har vi inte någon fördragsenlig
            rätt att ställa oss vid sidan av.
          </note>
          <note>
            Sedan 11 av 15 EU-länder införde den gemensamma valutan i början
            av 1999, kan det med fog hävdas att Sverige är den medlemsnation
            som står längst ifrån euron. Av de fyra utanförländerna är
          </note>
          <note>
            Grekland med i ERM 2 och väntas kunna införa euron redan 2001.
            Danmark är trots rätten till undantag också med i ERM 2, och landets
            politiska ledning är positiv till den gemensamma valutan. Detsamma
            gäller den brittiska regeringen som i våras lade fram en nationell
            övergångsplan till euron. I Sverige vet inte ens statsministern
            och finansministern vad de vill i denna fråga. Och förberedelser
            för en övergång vill de över huvud taget inte kännas vid.
          </note>
          <note>
            När medlemsländernas kvalifikationer för deltagande i den gemensamma
            valutan bedömdes inom
          </note>
          <note>
            EU våren 1998, fick Sverige underkänt på en punkt, nämligen kravet
            på valutastabilitet. Ändå ägnades valutapolitiken endast en kort,
            utslätad skrivning i konvergensprogrammet från förra året, det
            som antogs i december. Syftet med ett konvergensprogram, såsom
            det nu är upplagt, är ju ändå att visa hur ett land avser att
            uppfylla kriterierna. I sitt utlåtande konstaterade EU-kommissionen
            i början av detta år avsaknaden av besked om när Sverige kunde
            tänkas ansluta sig till ERM 2. Ekofinrådet, finansministrarna,
            uttalade därefter att Sverige för att kvalificera sig för EMU
            måste demonstrera sin förmåga att hålla en fast rimlig kurs mellan
            kronan och euron över en tillräcklig tidsperiod och utan allvarliga
            störningar, vilket enligt rådets mening borde föranlåta en svensk
            anslutning till växelkursmekanismen.
          </note>
          <note>
            Men i den uppdatering som regeringen nyligen genomfört intar
            valutapolitiken fortfarande en undanskymd plats. Inledningsvis
            meddelas att "- - - i enlighet med stats- och regeringschefernas
            beslut från maj 1998 deltar Sverige inte i valutaunionen från
            start." Detta är ett utmanande sätt att beskriva det förhållandet
            att Sverige på grund av utebliven valutastabilitet inte bedömdes
            vara kvalificerat för deltagande - en ståndpunkt som för övrigt
            statsminister
          </note>
          <note>
            Göran Persson den gången ställde sig bakom.
          </note>
          <note>
            I nästa mening heter det: "Sverige håller dock dörren öppen för
            ett senare deltagande." Formuleringen är magnifik. Den antyder
            att Sverige i sin välvilja inte har slängt igen dörren, i alla
            fall inte definitivt, utan kan tänka sig att kliva in vid ett
            senare tillfälle som man själv väljer. Men i själva verket är
            det ju övriga EU-länder som avgör om och när Sverige kan anses
            vara moget att släppas in.
          </note>
          <note>
            I uppdateringen slår regeringen fast att "Sveriges erfarenheter
            av den nuvarande penningpolitiska regimen, med inflationsmål och
            rörlig växelkurs, är goda." Innebörden förefaller mig något oklar.
            Syftet skulle kunna tänkas vara att uttala beröm och stöd för
          </note>
          <note>
            Europeiska centralbanken, eftersom den tillämpar en rörlig växelkurs
            utifrån bl.a. ett inflationsmål. Men om avsikten är att meddela
            att Sverige avser att fortsatt hålla en rörlig växelkurs gentemot
            euron, står det i direkt strid med vårt åtagande att eftersträva
            stabila valutarelationer inom EU.
          </note>
          <note>
            Sannolikheten för den senare tolkningen är ändå rätt stor, eftersom
            nästa mening lyder: "En knytning av kronan till ERM 2 är inte
            aktuell för närvarande."
          </note>
          <note>
            Därmed går Sverige uttryckligen på tvärs med de förväntningar
            och rekommendationer som jag nyss citerade från behöriga EU-instanser
            vid ställningstagandet till 1998 års konvergensprogram. Bytet
            av
          </note>
          <note>
            EU-kommission kan inte väntas föranleda någon ändrad ståndpunkt.
            Nyligen klargjorde nämligen den nye kommissionären för monetära
            frågor, Pedro Solbes, att kravet på två års deltagande i ERM 2
            före inträdet i valutaunionen ligger fast.
          </note>
          <note>
            Skälet till att jag här argumenterar mot vad regeringen nyligen
            skrivit i konvergensprogrammet är att utskottsmajoriteten inte
            alls i sak motiverat sitt yrkande om avslag på min motion. Kan
            någon ur majoriteten här i kammaren förklara varför vi ska underkasta
            oss den påfrestning som fortsatt osäkerhet om eurons införande
            medför för Sveriges ekonomi och medborgarnas välfärd? Det rör
            sig ju ändå bara om hur vi ska gå till väga för att uppfylla en
            fördragsenlig förpliktelse.
          </note>
          <note>
            Ett minimikrav i närtid är att regeringen följer de brittiska
            socialdemokraternas exempel och lägger fram en plan för övergången
            till den gemensamma valutan. Första punkten i en sådan plan måste
            vara att visa hur Sverige ska uppnå den valutastabilitet som krävs.
            Ingen har kunnat ange en bättre väg än via ett inträde i ERM 2.
            Danmark, som ändå har ett undantag från plikten att införa euron,
            deltar sedan länge i växelkursmekanismen med smal bandbredd, och
            det har gett en klart bättre stabilitet i kronkursen än Sveriges.
            Varför är det så motbjudande för svenska socialdemokrater?
          </note>
          <note>
            Fru talman! Mina två andra motioner innehåller krav på privatisering
            av statliga företag under Finansdepartementet, Vasakronan och
            SBAB. Även dessa avstyrks utan någon argumentation i sak. Det
            kanske kan förklaras av att regeringens inställning till statligt
            företagande förefaller vacklande, för att uttrycka sig milt.
          </note>
          <note>
            Länge har riksdagsmajoriteten avvisat moderata krav på en plan
            för avveckling av statligt ägande i företag, något som Gunnar
            Hökmark efterlyst tidigare i debatten. I förra årets budgetproposition
            förutsågs i intäkter av privatisering endast 15 miljarder kronor
            i år och 9 miljarder kronor nästa år. Utan närmare kommentar höjdes
            sedan dessa belopp i vårpropositionen till 45 miljarder kronor
            vartdera året. I höstens budgetproposition, som vi nu diskuterar,
            redovisas bara en knapp miljard för 1999 men hela 110 miljarder
            kronor för 2000.
          </note>
          <note>
            En väsentlig del av förklaringen till denna sifferdans är naturligtvis
            de sorglustiga turerna i Telia-
          </note>
          <note>
            Telenor-affären. Därtill kommer att den fortsatta försäljning
            av aktier i Nordbanken som planerats till i år inte har genomförts.
            Finansministerns uttalande för inte så länge sedan visar att han
            inte riktigt vet vad han vill och vad han ska göra med Nordbanken.
            Lika tydligt är att han egentligen inte vill sälja statens hela
            aktieinnehav. Det tar givetvis emot för den som i egenskap av
            SSU-ordförande på 1960-talet förordade socialisering av bankerna.
          </note>
          <note>
            Nordbanken är nu inte det enda företag under Finansdepartementet
            som är moget för privatisering.
          </note>
          <note>
            När regeringen Bildt ombildade Byggnadsstyrelsen fördes de fastigheter
            som hade ett värde på den allmänna hyresmarknaden till Vasakronan.
            Under ledning av sin verkställande direktör Erik Åsbrink genomförde
            detta bolag en snabb anpassning till marknadens villkor. I dag
            äger det nära 300 kontorshus i
          </note>
          <note>
            15 större svenska städer. Beståndet bedöms ha ett värde på över
            22 miljarder. Den sista offentliga specialfastigheten av s.k.
            ändamålskaraktär avyttrades under 1998. I dag är nästan hälften
            av lokalytan uthyrd till privata hyresgäster.
          </note>
          <note>
            Förra året förvärvade Vasakronan praktiskt taget hela S-E-Bankens
            bestånd av rörelsefastigheter, 44
          </note>
          <note>
            enheter till ett pris av drygt 4,2 miljarder. Jag har tidigare
            ställt frågan till Bosse Ringholm och jag upprepar den till den
            som i dag vill svara: Är det något slags ersättning för en regelrätt
            socialisering av bankväsendet att staten köper det nät av bank-
            och kontorslokaler som utnyttjas av Wallenbergsfärens husbank?
          </note>
          <note>
            Av Vasakronans nyligen publicerade kvartalsrapport framgår att
            det stora köpet av företagsparken
          </note>
          <note>
            Infra City nu har förts i hamn. Det är det fastighetskomplex
            som ligger utefter motorvägen mellan
          </note>
          <note>
            Stockholm och Arlanda och som anlades av den sedermera kullbytterade
            fastighetskungen Lars
          </note>
          <note>
            Gullstedt. Utöver kontor och butiker finns där Scandic Crown
            Hotel med 20 våningars glasfasad.
          </note>
          <note>
            Varför ägnar staten resurser åt en sådan satsning i stället för
            att syssla med eftersatta angelägenheter som ingen kan sköta lika
            bra eller bättre? Och varför ska staten äga ett bolåneinstitut?
            För några år sedan genomfördes en spridning av ägandet i Stadshypotek.
          </note>
          <note>
            Men samtidigt som detta offentliga engagemang avvecklats har
            staten byggt upp ett nytt institut med samma syfte, SBAB. Sedan
            1996 har detta företag ingen annan uppgift än att bedriva utlåning
            på den öppna marknaden till såväl flerbostadshus som småhus och
            bostadsrätter.
          </note>
          <note>
            Det statliga ägandet ger SBAB möjlighet till bättre rating, vilket
            normalt medför en lägre upplåningskostnad och därmed utgör en
            konkurrensfördel. Periodvis har ändå finansieringen blivit dyrare
            än för stora privatägda konkurrenter - så är för närvarande fallet.
            Likväl försöker SBAB vinna marknadsandelar med lägre utlåningsräntor,
            vilket ger lövtunna marginaler. I år sjönk halvårsresultatet till
            189 miljoner kronor - jämfört med 295 miljoner kronor 1998 - på
            en lånevolym om närmare 144 miljarder kronor.
          </note>
          <note>
            Trots den fördel vid finansieringen som följer av det statliga
            ägandet förmår således inte SBAB hävda sig i konkurrensen. Företaget
            bör därför snarast möjligt privatiseras. Med nuvarande tendens
            för lönsamheten finns det skäl att befara att försäljningspriset
            blir lägre ju längre det dröjer.
          </note>
          <note>
            Det är dock naturligtvis svårt för socialister att släppa tanken
            på ett statligt ägande. Samtidigt som
          </note>
          <note>
            Bosse Ringholm för några veckor sedan tvingades försäkra att
            hela Nordbanken ska privatiseras meddelade Björn Rosengren att
            regeringen överväger möjligheten att utveckla Postgirot till en
            fullvärdig bank i statlig ägo - således en parallell till att
            Stadshypotek ersattes av SBAB. Besked om regeringens planer ryktas
            vara nära förestående.
          </note>
          <note>
            Finns det någon företrädare för utskottsmajoriteten som kan klargöra
            vad som ska ske med det statliga företagsägandet? Är det ideologin
            eller är det effektivitet och lika konkurrensvillkor på marknaden
            som gäller?
          </note>
          <note>
            Fru talman! Jag har inget annat yrkande utöver de yrkanden som
            redan har framställts av moderata företrädare i debatten.
          </note>
          <note type="speaker">
            Anf. 83 JAN BERGQVIST (s) replik:
          </note>
          <note>
            Fru talman! Först vill jag konstatera att Vasakronan är ett effektivt
            skött statligt företag och att det ger en god avkastning för staten.
            Jag tycker att det är lite patetiskt när Lars Tobisson försöker
            beskriva inköp av bankfastigheter som Vasakronan gör som ett slags
            ersättning för socialisering. I stället handlar det om en bedömning
            av hur man får en bra verksamhet i fastighetsbolagen och en bra
            avkastning. Jag tycker att man kan säga att företaget sköts bra,
            liksom många andra statliga företag.
          </note>
          <note>
            Samtidigt vill jag framhålla att vi när det gäller statliga företag
            inte har samma fundamentala ideologiska uppfattning som moderaterna
            har. Av ideologiska skäl anser de att det offentliga inte ska
            driva företag - så står det i yttrandet i finansutskottet. Vi
            har en praktisk syn på det här. Vi tycker att det är bra att det
            finns en blandekonomi i Sverige och vi ser en fördel i att det
            finns statliga, kommunala, kooperativa och privata företag liksom
            att det finns stiftelser i olika former som också kan driva affärsverksamhet.
          </note>
          <note>
            Vi har alltså inte synen att man måste renodla så att några av
            de här kategorierna liksom väljs bort. I
          </note>
          <note>
            stället ser vi ekonomiskt och praktiskt på detta. Det finns skäl
            för att sälja en del statliga företag men det finns också skäl
            för att behålla en del statliga företag.
          </note>
          <note>
            Vi kan inte utesluta att det framöver också kan finnas skäl för
            att bilda nya kommunala eller statliga företag. Det är något som
            måste bedömas från fall till fall.
          </note>
          <note type="speaker">
            Anf. 84 LARS TOBISSON (m) replik:
          </note>
          <note>
            Fru talman! Vasakronan är effektivt, säger Jan
          </note>
          <note>
            Bergqvist. Jag har inte bestritt det. I stället kan jag säga
            att det gläder mig, för Vasakronan är en följd av motioner som
            jag en gång i tiden väckte när vi skulle ombilda Byggnadsstyrelsen,
            vilket gjordes under den borgerliga regeringstiden.
          </note>
          <note>
            Om det nu är på nämnda sätt innebär det ju också att man får
            ett gott pris vid försäljning. Min undring kvarstår: Jan Bergqvist,
            vad är det som gör det så angeläget för staten att satsa resurser
            på att frigöra kapital för Wallenbergsfären i tegelhögar som de
            kan använda i sin rörelse? Vad är det som är så bra när man har
            eftersatta angelägenheter där dessa resurser kunde användas bättre?
          </note>
          <note>
            Om det är så att kriteriet för statliga företag som man vill
            behålla är att de går bra kan jag anföra exemplet SBAB, som inte
            går bra. Jag vill med bestämdhet påstå att de är på väg mot en
            sådan situation att de behöver kapitaltillskott från ägaren, staten,
            om de inte i tid säljs till någon som kan sköta verksamheten bättre.
          </note>
          <note>
            Jan Bergqvist förklarar att han inte har någon ideologisk låsning
            i det här fallet, vilket vi skulle ha.
          </note>
          <note>
            Men han ger ingen förklaring till att man från socialdemokratiskt
            håll väljer att satsa på att bedriva företagsamhet när detta bevisligen
            kan göras av andra minst lika bra, för att inte säga bättre, och
            då i stället försumma angelägenheter som staten själv är bäst
            ägnad att sköta. Denna grundläggande fråga springer ni förbi när
            ni inte vill ta itu med konsekvensarbetet.
          </note>
          <note>
            Jag vågar uttala förutsägelsen att oavsett vad Jan
          </note>
          <note>
            Bergqvist säger i dag så kommer de här båda företagen inom kort
            att privatiseras. Men det är samma sak här - ni vill inte vill
            bekänna färg, precis som i exempelvis frågan om valutapolitiken.
            Jag har frågat förut
          </note>
          <note>
            - det kunde alltså vara bra om Jan Bergqvist kunde ägna lite
            tid åt detta - och frågar igen: Får vi en nationell övergångsplan
            med som första punkt ett inträde i den europeiska växelkursmekanismen
            ERM 2?
          </note>
          <note type="speaker">
            Anf. 85 JAN BERGQVIST (s) replik:
          </note>
          <note>
            Fru talman! Lars Tobisson gör det enkelt för sig.
          </note>
          <note>
            Han har ju inställningen att det offentliga inte ska driva företag.
            Då är saken ganska enkel. Av ideologiska skäl vill man privatisera
            allt som finns och vägrar att det bildas nya kommunala eller statliga
            företag. Vi ser betydligt mera praktiskt och ekonomiskt på frågan.
          </note>
          <note>
            Om det när det gäller valutapolitiken inte är aktuellt att knyta
            kronan till euron finns det heller inte skäl att gå in i ERM 2.
          </note>
          <note>
            Där har ju Lars Tobisson vid flerfaldiga tillfällen fått riksbankschefen
            emot sig när vi har haft utfrågningar i finansutskottet. Riksbankschefen
            har hävdat att om det inte är aktuellt är det nackdelar med en
            fast men justerbar kurs i förhållande till en flytande kurs.
          </note>
          <note>
            Det finns alltså god skäl att se upp där.
          </note>
          <note>
            Sedan är det allvarligt att Lars Tobisson beskriver det som att
            den deklaration som gjordes i samband med förhandlingarna om Sveriges
            medlemskap i EU
          </note>
          <note>
            inte ska tas på allvar. Det gjordes en deklaration om att frågan
            ska avgöras av riksdagen och det gjordes också tydligt att det
            inte bara var en formalitet, bara en stämpel, utan att det skulle
            vara ett reellt politiskt beslut, och det demokratiska kravet
            finns kvar.
          </note>
          <note type="speaker">
            Anf. 86 LARS TOBISSON (m) replik:
          </note>
          <note>
            Fru talman! Jag ska försöka att reda ut varför min ståndpunkt
            när det gäller synen på statliga företag måste vara den som är
            principiellt riktig. Jag försökte förklara detta för finansministern
            tidigare. Han har ju varit ivrig fotbollsspelare och är numera
            lagledare -
          </note>
          <note>
            jag vet inte hur mycket förflutet Jan Bergqvist har i den branschen.
          </note>
          <note>
            Men det är orimligt när man i företagsamheten ordnar det så att
            man är både domare och en av spelarna på planen. Då blir det ett
            orättvist överläge för den som samtidigt kan agera i verksamheten,
            utforma reglerna och sedan bestraffa dem som inte sköter sig rätt.
            Det är detta som gör att staten bör avhålla sig från att bedriva
            företagsamhet.
          </note>
          <note>
            Jan Bergqvist sade att riksbankschefen skulle ha sagt att det
            inte är bra med ERM 2. Riksbanken är sedan länge för både inträde
            i valutaunionens tredje steg och att vi ska gå med i ERM 2. Min
            fråga kvarstår: Vad är det som är så farligt för oss i detta avseende,
            när Danmark - trots att man har ett undantag -
          </note>
          <note>
            väljer att delta i växelkursmekanismen? Därmed får ju Danmark
            den stabilitet för valutakursen som man behöver.
          </note>
          <note>
            När det gäller vad vi har sagt i dessa sammanhang sade vi tydligt
            i samband med inträdet i EU - det står i den proposition som vi
            biföll här i kammaren - att
          </note>
          <note>
            Sverige vill delta i valutasamarbetet i Europa. Det står också
            - som Bergqvist säger - att vi ska låta riksdagen bekräfta detta,
            och det är fullkomligt rimligt att det högsta beslutande organet
            i landet tar ställning genom att klargöra att tiden nu är mogen
            för att uppfylla de åtaganden som vi har gjort i det anslutningsfördrag
            som vi godkände.
          </note>
          <note type="speaker">
            Anf. 87 CARL FREDRIK GRAF (m):
          </note>
          <note>
            Fru talman! En skattepolitik som befrämjar hållbar tillväxt:
          </note>
          <note>
            Skattereformer och skattesänkningar kan spela en central roll
            när det gäller även vidare sociala mål.
          </note>
          <note>
            · Lägre beskattning av företagande ökar viljan att investera.
          </note>
          <note>
            · Beskattningen av företagande ska förenklas och skattenivåerna
            sänkas.
          </note>
          <note>
            · För att säkerställa att arbete lönar sig ska skattebördan för
            vanliga hushåll mildras.
          </note>
          <note>
            · Generellt ska skatt på arbete och företagande sänkas.
          </note>
          <note>
            · Vi kommer inte att stödja åtgärder som leder till högre skattebelastning
            och äventyrar konkurrensmöjligheterna och arbetstillfällena i
            EU.
          </note>
          <note>
            Fru talman! Detta är inte några citat ur ett borgerligt partiprogram,
            utan det är hämtat från brittiska
          </note>
          <note>
            Labours hemsida. Det handlar om premiärminister
          </note>
          <note>
            Blair och förbundskansler Schröders gemensamma dokument om den
            tredje vägens politik, ett begrepp som vi för övrigt känner från
            Sverige sedan tidigare.
          </note>
          <note>
            Men det är intressant läsning.
          </note>
          <note>
            Dokumentet visar att de socialdemokratiska partierna i Storbritannien
            och Tyskland har en helt annan inställning än sina svenska kolleger
            när det gäller synen på företagande och beskattning. Jag hade
            naturligtvis gärna frågat finansminister Bosse Ringholm om han
            delar den uppfattningen, men han kom ju vid lunchtiden och gick
            ganska omedlebart efter debatten.
          </note>
          <note>
            Jag får i stället ställa frågan till Arne Kjörnsberg om han delar
            Blairs och Schröders syn på beskattningen.
          </note>
          <note>
            Den svenska politiken står inför mycket stora utmaningar. Sverige
            gasar nu på och drar ifrån i
          </note>
          <note>
            OECD:s skatteliga. Samtidigt dalar vi i välfärdsligan.
          </note>
          <note>
            Någonting är fel.
          </note>
          <note>
            Sverige är nu ohotad etta i skatteligan. Under
          </note>
          <note>
            1998 uppgick skatteinkomsternas andel av BNP till
          </note>
          <note>
            53 %. Snittet i EU ligger på omkring 41 % och i
          </note>
          <note>
            OECD på 36 %. Även om siffrorna inte är exakt jämförbara, så
            måste man konstatera att Sverige lever farligt med nuvarande skattetryck.
          </note>
          <note>
            Fru talman! Vi kommer under de närmaste åren att behöva sänka
            kapitalskatter, företagsskatter, mervärdeskatten, punktskatter,
            skatten på arbete, ja, snart sagt alla skatter. Det finns flera
            skäl till detta, men det viktigaste är att skattebasen annars
            kommer att försvinna på olika sätt.
          </note>
          <note>
            Det kapital, de företag och de människor som beskattas kommer
            att välja att betala sin skatt i andra länder. Det är lättare
            att genomföra förändringar nu i en uppåtgående ekonomi under förutsättning
            att utgifterna minskas i samma takt.
          </note>
          <note>
            Moderaterna har lagt fram förslag som innebär fler besparingar
            än regeringen, men även större skattesänkningar. En ordnad reträtt
            från högskattesamhället måste nu inledas.
          </note>
          <note>
            Låt mig nämna några skattepolitiska frågor.
          </note>
          <note>
            Skatter är i högsta grad en vardagsfråga för många människor.
            Det gäller t.ex. Susy Ervid och hennes familj i Nacka. De flyttade
            in i sitt hus för 18 år sedan. Då var huset 65 kvadratmeter. Efter
            hand har huset byggts till med ytterligare 50 kvadratmeter boyta.
            Huset har i dag ett taxeringsvärde på 857 000
          </note>
          <note>
            kr.
          </note>
          <note>
            För detta betalar familjen cirka en tusenlapp i månaden i fastighetsskatt.
            Om de senaste beräkningarna beträffande prisutvecklingen i området
            slår igenom så kommer skattekostnaden att öka från 12 855 kr per
            år till drygt 19 000 kr för denna familj.
          </note>
          <note>
            I budgetpropositionen har regeringen och dess stödpartier räknat
            med ökade inkomster från fastighetsskatt år 2001 med ca 5 miljarder
            kronor, men man skriver inget om huruvida familjen Ervid eller
            andra fastighetsägare ska tvingas att betala detta fullt ut.
          </note>
          <note>
            Den relevanta slutsatsen jag måste dra är därför att regeringen
            avser att låta denna skattehöjning slå igenom fullt ut.
          </note>
          <note>
            Vi moderater har lagt fram förslag om att sänka fastighetsskatteuttaget.
            Vi har också finansierat detta förslag. Det är oerhört viktig
            för människor att kunna känna trygghet i sin vardag. Fastighetsskatten
            leder till otrygghet eftersom det är nästa helt omöjligt för folk
            att påverka denna skattekostnad på annat sätt än genom att flytta
            från sin bostad.
          </note>
          <note>
            Jag är mycket orolig för konsekvenserna av den explosion som
            väntar när det gäller fastighetsskatten.
          </note>
          <note>
            Höjs fastighetsskatterna ytterligare kommer många familjers ekonomi
            att helt slås sönder. Jag förväntar mig ett snart besked till
            medborgarna från regeringen när det gäller fastighetsskatten.
            I annat fall kan man inte tolka utvecklingen på annat sätt än
            som jag nyss gjorde.
          </note>
          <note>
            Fru talman! Av de skatteförslag moderaterna lagt fram för nästa
            år så ligger huvuddelen av sänkningarna på sådana skatter som
            har beröring med människors vardag. Fastighetsskatten är ett exempel.
            Sänkta inkomstskatter hamnar i första hand hos låg- och medelinkomsttagare
            i form av förvärvsavdrag, höjt grundavdrag, grundavdrag för barn
            etc.
          </note>
          <note>
            Sänkta inkomstskatter är särskilt viktiga just nu.
          </note>
          <note>
            Finansministern har i flera sammanhang - och senast i dagens
            debatt - diskuterat den kommande lönerörelsen. Jag är övertygad
            om att sänkta skatter skulle komma att påverka lönebildningen
            positivt.
          </note>
          <note>
            Sänkta skatter räcker inte. Det gäller att se till helheten,
            så att marginaleffekter inte slår igenom för människor, och det
            berörde finansministern tidigare i dag. En löneökning ska inte
            leda till mindre med pengar i plånboken. Slutsatsen är att ju
            mer den enskilde får förfoga över av en inkomst, desto mindre
            behöver det offentliga gripa in.
          </note>
          <note>
            I detta sammanhang kan det också vara relevant att påpeka det
            som ligger lite utanför skattepolitiken, nämligen skillnaden mellan
            offentligt och privat. Så länge många sektorer i det svenska samhället
            är monopoliserade kommer också löneklyftorna att finnas kvar,
            om man inte har möjlighet att välja arbetsgivare. Den aspekten
            berörde aldrig finansministern i sitt anförande.
          </note>
          <note>
            I ett läge när ekonomin medger sänkta skatter är det mycket bättre
            att sänka skatterna för medborgarna än att tillåta höga löner
            att slå igenom. Effekten för den enskilde blir naturligtvis bättre,
            samtidigt som inflationstrycket hålls tillbaka.
          </note>
          <note>
            Men det finns också andra skäl.
          </note>
          <note>
            Alla ska kunna känna den trygghet som den fulla delaktigheten
            i förändringar förutsätter. Varje människa måste kunna fatta självständiga
            beslut om sitt eget liv, slippa beroendet av det offentligas välvilja
            och veta att det gemensamma ansvaret fungerar när det behövs på
            ett sätt som tillgodoser de personliga behoven.
          </note>
          <note>
            I dag utgör skatt, inte boende eller mat, den största utgiften
            för de flesta hushåll. Det är inte rimligt.
          </note>
          <note>
            Skattesystemet får inte stjälpa människors möjligheter till försörjning.
            Att sänka det totala skattetrycket är därför nödvändigt för att
            skattesystemet ska bli rättvist.
          </note>
          <note>
            Vi har lagt fram en rad förslag som syftar till att stärka ekonomins
            funktionssätt men även till att konkret och omedelbart göra det
            möjligt för enskilda att försörja sig på sina egna arbetsinkomster
            och därigenom få bättre kontroll över vardagen.
          </note>
          <note>
            Fru talman! Jag vill också ta upp frågan om rättvisa skatter.
            En skatt som är såväl orättvis som leder till att kapital flyttas
            utomlands samt minskar investeringsviljan i Sverige är förmögenhetsskatten.
          </note>
          <note>
            Över 520 000 personer betalar förmögenhetsskatt i Sverige. I
            många andra länder, senast nu i Danmark, är den avskaffad.
          </note>
          <note>
            Jag förvånar mig ständigt över att Socialdemokraterna inte är
            beredda att avskaffa denna skatt. Man talar ju så mycket om fördelningspolitik.
            De med de största aktieinnehaven i de egna företagen betalar i
            dag ingen förmögenhetsskatt. Men för t.ex. husägare med ordinära
            hus och i vanliga inkomstlägen slår förmögenhetsskatten till.
            Detta är naturligtvis inte rättvist.
          </note>
          <note>
            Den svenska förmögenhetsskatten är också ett viktigt skäl till
            att det är svårt att attrahera arbetskraft med viss kompetens
            att komma till Sverige. Förmögenhetsskatten ska därför avskaffas
            för alla och inte enbart för de rikaste.
          </note>
          <note>
            Fru talman! På företagsbeskattningens område väntar vi fortfarande
            på förslag om slopad dubbelbeskattning. Denna fråga har varit
            uppe i debatten under flera år. Moderaterna har gång på gång lagt
            fram förslag om att dubbelbeskattningen ska avskaffas.
          </note>
          <note>
            Den leder till brist på riskvilligt kapital i näringslivet. Den
            drabbar framför allt de mindre företagen, som har svårast att
            få tag på denna typ av kapital.
          </note>
          <note>
            Varför inser inte Socialdemokraterna att riskvilligt kapital
            aldrig kommer ut på marknaden om det beskattas högre än det riskfria
            banksparandet?
          </note>
          <note>
            En annan av de skatter som diskuteras i det här betänkandet,
            fru talman, är elskatten. Det har varit uppvaktningar från basindustrin
            hos skatteutskottet flera gånger. Man har meddelat att konsekvenserna
            blir försämrad konkurrenskraft med det förslag om höjd elskatt
            som regeringen nu har lagt fram. Men i stället för att lyssna
            på företrädare både för fack och för företagsledningar höjer nu
            regeringen elskatten igen.
          </note>
          <note>
            Detta slår direkt mot jobben i regioner där arbetsmarknaden inte
            är så mångfacetterad. Det är märkligt att Kanslihuset inte släppt
            in argumenten från verkligheten. Moderaterna avvisar självfallet
            denna höjning.
          </note>
          <note>
            Hur många nya jobb i basindustrin i Vänersborg,
          </note>
          <note>
            Sundsvall m.fl. orter bedömer Arne Kjörnsberg att denna skattehöjning
            kommer att åstadkomma?
          </note>
          <note>
            Fru talman! Jag har svårt att se nytänkandet när det gäller regeringens
            skattepolitik, även efter att ha hört Bosse Ringholms anförande
            med de fem punkterna, som jag strax ska återkomma till. Lite justeringar
            här och där, men en ovilja att ta itu med de stora problemen.
            Hela tiden diskuteras med utgångspunkt från politikernivån. Jag
            skulle med intresse vilja höra om Arne Kjörnsberg, utskottets
            ordförande, själv ser något nytänkande eller några nya visioner
            i de förslag som regeringen nu har lagt fram.
          </note>
          <note>
            De fem punkter som finansministern tog upp var ganska allmänt
            hållna. Jag gladde mig åt punkten nummer två, där finansministern
            talade om trygghet i förändring. Det är precis vad den moderata
            skattepolitiska motionen heter; Trygghet i förändring - om skatter
            och social omsorg. Naturligtvis har finansministern läst motionen.
            Kan vi ta den som utgångspunkt för de fortsatta skattesamtalen,
            har vi kommit en bra bit på väg fram mot en vision för en ny skattepolitik.
            Men finansministern hade inte en enda punkt om internationaliseringen,
            som jag tog upp i inledningen av mitt anförande. Jag tycker att
            det är mycket märkligt att han inte vill diskutera den aspekten.
          </note>
          <note>
            En annan sak som jag tycker bör nämnas är att på samma sätt som
            de ekonomiska konsekvenserna för staten redovisas i regeringens
            förslag, bör även konsekvenserna av skatteförändringar redovisas
            utifrån ett individperspektiv.
          </note>
          <note>
            Det har tidigare förekommit skattesamtal mellan riksdagens partier.
            De förefaller nu vara nedlagda.
          </note>
          <note>
            Jag har i vart fall inte hört något från regeringen på länge.
            Senast sade finansministern att nästa samtal skulle handla om
            energiskatter. Nu kanske de kommer att handla om den moderata
            motionen också. Om samtalen om energiskatterna leder till sänkt
            elskatt är det naturligtvis bra, men det krävs nya tag. Jag är
            naturligtvis nyfiken på att få veta vad som händer med skattesamtalen
            framöver. Kanske kan Arne
          </note>
          <note>
            Kjörnsberg ge besked.
          </note>
          <note>
            Vi moderater har lagt fram förslag om sänkta skatter för att
            återställa till ungefär den nivå som rådde efter valet 1994 och
            regeringen Bildts senaste regeringsår. Men det kommer i det längre
            perspektivet inte att räcka. I skattesamtalen måste man därför
            ägna tid åt hur vi ska kunna förbättra Sveriges konkurrenskraft,
            hur vi ska få fram riskvilligt kapital och vilka skatter vi ska
            sänka så att medborgarna faktiskt kan bli självständiga medborgare.
          </note>
          <note>
            Skattebasen ska säkras genom att det blir fler arbetstillfällen
            och mer kapital som investeras i Sverige.
          </note>
          <note>
            Fru talman! Sverige har nu möjligheter att anpassa sina skattenivåer
            innan omständigheterna tvingar oss till det. Det är viktigt att
            det sker nu. Regeringens förslag på skatteområdet är både otillräckliga
            och felaktiga i många stycken.
          </note>
          <note>
            Jag har i detta anförande berört vissa av de förslag som moderaterna
            lagt fram, men i övrigt försökt diskutera principerna. När det
            gäller enskildheterna i våra förslag hänvisar jag till den avvikande
            meningen i skatteutskottets yttrande som är fogat till betänkandet.
          </note>
          <note>
            Därutöver vill jag yrka bifall, fru talman, till reservation
            21 under mom. 10, som handlar om det moderata budgetalternativet.
          </note>
          <note type="speaker">
            Anf. 88 MARIE ENGSTRÖM (v):
          </note>
          <note>
            Fru talman! Jag tänker disponera mitt anförande på så sätt att
            jag tar upp de olika kraven - hörnpelarna
          </note>
          <note>
            - som vi från Vänstern tycker är viktiga och som man kan ställa
            på ett skattesystem.
          </note>
          <note>
            Våra hörnpelare i skattepolitiken är att kunna upprätthålla en
            god välfärd. Det handlar om att skatterna ska vara rättvisa, att
            vi kan få acceptans för det skattesystem vi har. Vi tycker också
            att skatterna naturligtvis ska ta hänsyn till sysselsättningen
            och miljön.
          </note>
          <note>
            Jag börjar med den generella välfärden och vill som utgångspunkt
            ta de utmaningar som Bosse Ringholm tog upp i sitt anförande.
            Jag tycker att det är viktiga saker som vi har att jobba med inför
            framtiden. Jag skulle vilja lägga till en utmaning, nämligen det
            växande antalet äldre människor som vi har att ta hand om helt
            enkelt, att se till att vi har en god vård och omsorg i kommuner
            och landsting.
          </note>
          <note>
            Vi vet ju att många kommuner och landsting fortfarande i dag
            brottas med stora ekonomiska problem.
          </note>
          <note>
            Det står kommuner i kö till kommunakuten. Det är en av anledningarna
            till att vi från majoritetens sida har avsatt pengar just till
            att stödja kommuner och landsting. Det gör att vi på ett bättre
            sätt kan anta den här utmaningen. Jag tror att det är en oerhört
            viktig fråga och att det också befäster att en generell välfärd
            förutsätter ett högt skatteuttag.
          </note>
          <note>
            När jag läser Moderaternas reservationer ser jag att de inte
            resonerar på riktigt samma sätt som vi gör när det gäller nivån
            på skatteuttaget. Moderaterna skriver att de faktiskt satsar mer
            på pensionärer, på det äldre kollektivet, än vad majoriteten gör.
            Jag vet inte riktigt hur det hänger ihop med den skattepolitik
            som de för, alltså en skattepolitik som enbart går ut på att minska
            skatteuttaget. Men det kan hända att
          </note>
          <note>
            Carl Fredrik Graf kan utveckla detta lite närmare.
          </note>
          <note>
            Samtidigt måste man komma ihåg att satsningen på generell välfärd
            också är en starkt ideologiskt betingad fråga. Redan i dag måste
            man ju faktiskt, för att kunna få en tryggad ålderdom, teckna
            privata pensionsförsäkringar efter det nya pensionssystem som
            nu kommer att införas. Det finns också en lång rad olika försäkringsalternativ
            för att täcka upp vid sjukdom och annat.
          </note>
          <note>
            Jag talade om att skatterna ska vara rättvisa och att de måste
            få acceptans i samhället. De ska alltså vara ett redskap i fördelningspolitiken.
            Det var ju därför t.ex. som Vänstern för något år sedan sade nej
            till att ta bort värnskatten. Det är också därför som vi nu i
            vårt budgetförslag vill sänka skatten för låg- och medelinkomsttagare.
            Marginaleffekten har debatterats tidigare här i dag. Men det handlar
            ju också om att i någon mån kompensera dessa grupper för den stora
            insats som gjordes för att sanera statens finanser i mitten på
            90-talet.
          </note>
          <note>
            Sedan är det många som pratar om låginkomstpensionärerna, och
            det vill jag gärna göra också.
          </note>
          <note>
            Faktum är att av de pensionärer som enbart har folkpension i
            dag lever 37 % under vad man kallar socialbidragsnormen. Jag vet
            att i det förslag till budget vi lägger fram har vi inga konkreta
            förbättringar för de här grupperna. Men jag tänker ta på mig uppgiften,
            så långt jag någonsin kan inom majoriteten, att jobba för just
            de här grupperna, därför att jag tycker att det är väldigt viktigt.
          </note>
          <note>
            Sedan vet jag att det finns kritik från intresseorganisationer
            för att man inte får del av skattesänkningarna, men det är ju
            ett faktum att pensionärerna inte betalar några egenavgifter.
            Många låginkomstpensionärer betalar över huvud taget inga skatter.
          </note>
          <note>
            När det handlar om skatter, sysselsättning och miljö har vi ju
            vidtagit flera åtgärder nu för att miljörelatera skattesystemet.
            Vi har också tagit fram flera konkreta förslag som berör näringslivet.
            Det handlar t.ex. om periodiseringsfonderna, ökade möjligheter
            till avsättningar samt att vi har förlängt dem ytterligare ett
            år, jordbrukets energibeskattning som nu likställs med industrins
            och frågan om stoppreglerna, som ju kommer upp längre fram i höst.
            Det gäller att inom ramen för miljöarbetet förhindra skadlig skattekonkurrens.
            Det har blivit lättare att få F-skattsedel.
          </note>
          <note>
            Detta har debatterats mycket i kammaren, men det är trots allt
            ett faktum.
          </note>
          <note>
            Jag skulle också vilja trycka på näringslivets möjligheter i
            dag att delta i utformandet av tillväxtavtal som sker ute i alla
            landsändar. Jag vet att från mitt eget län deltar näringslivet
            aktivt och får därmed också möjlighet att lägga fram viktiga synpunkter
            på vad man från näringslivets håll tycker är viktigt.
          </note>
          <note>
            Vi gör också i budgeten satsningar på kompetensutveckling, och
            jag tror att detta kommer att vara en viktig insats för att komma
            till rätta med de problem som vi i dag har att brottas med ute
            i glesbygden. Det handlar alltså om att det finns en hög arbetslöshet,
            men många gånger finns inte kompetens och personal att tillgå,
            vilket gör att det faktiskt finns vakanta platser på företag ute
            i glesbygd med stor arbetslöshet. Detta moment 22 tror vi att
            vi på ett bra sätt ska kunna komma till rätta med genom de här
            ökade satsningarna.
          </note>
          <note>
            Oppositionen har bara en medicin, och det handlar om att kraftigt
            sänka skatter. Men faktum är ju att i dag har tillväxten ökat,
            sysselsättningen har ökat och arbetslösheten har minskat, och
            det har faktiskt skett utan några dramatiska skattesänkningar.
            Vad det handlar om är att sänka skattekvoten från 54 % till
          </note>
          <note>
            53 % kommande år. Jag kan alltså inte riktigt se det konkreta
            sambandet, och jag vet inte hur moderaterna skulle kunna förklara
            det för mig heller.
          </note>
          <note>
            Man måste också betänka en annan sak. Under de här åren under
            90-talet, när vi sanerade statens ekonomi, höjde vi ju faktiskt
            skatterna med ca 60 miljarder kronor. I det längre perspektivet
            har ju det faktiskt lett till lägre räntenivåer, ökade investeringar
            och en ökande sysselsättning. Det är ytterligare ett argument.
          </note>
          <note>
            Jag försöker att så ofta jag kan vara ute och besöka företag;
            små företag och stora företag, tillverkande företag, tjänsteföretag
            och andra. Det är väldigt intressant att prata med företagsledare
            och andra människor som finns i produktionen på ett eller annat
            sätt.
          </note>
          <note>
            Vad är det då man vill skicka med oss politiker? Vad är det man
            säger att man vill ha hjälp med? Jo: Se till att vi får bättre
            kommunikationer; vi vill ha bättre vägar. Se till att ni sörjer
            för att vi får arbetskraft med rätt kompetens. Se till att vi
            får regelförenklingar och hållbara, långsiktiga spelregler. Vi
            vill också kunna upparbeta bättre kontakter med er politiker på
            riksplanet, men också med politiker på lokal nivå. Men vad man
            inte pratar speciellt mycket om är skattesänkningar. Det är ytterst
            sällan jag hör någon konkret säga: Sänk dubbelbeskattningen, ta
            bort förmögenhetsskatten och sänk övriga skatter inom bolagsområdet!
            Är man ute och pratar med människor tror jag också att man får
            den insikten, dvs. om vad det egentligen är som främjar företagandet
            i det här landet.
          </note>
          <note>
            Moderaterna har ett antal reservationer. Jag har läst en som
            finns på s. 320 i betänkandet. Där finns en lång rad besparingar
            under tre år framöver på 24
          </note>
          <note>
            miljarder, 56 miljarder respektive 67 miljarder. Det handlar
            om stora skattesänkningar de kommande tre åren: 23 miljarder,
            55 miljarder respektive
          </note>
          <note>
            90 miljarder kronor. Jag vet inte om de här skattesänkningarna
            är ett uttryck för vad Carl Fredrik Graf själv kallade för en
            ordnad reträtt från högskattesamhället.
          </note>
          <note>
            Besparingarna går bl.a. ut på konkreta försämringar i välfärden.
            Det handlar om ersättningsnivåerna i socialförsäkringarna, en
            ytterligare karensdag, ökad egenfinansiering i arbetslöshetsförsäkringen,
            minskade företagsstöd och effektivare rehabilitering.
          </note>
          <note>
            Vad betyder effektivare rehabilitering, när vi lever i en verklighet
            där resurser till rehabilitering saknas?
          </note>
          <note>
            Vi borde väl göra ökade satsningar på rehabilitering för att
            få människor tillbaka till arbetet. Det är ju det enda resonemang
            som det finns någorlunda ekonomi i. Staten ska enligt moderaterna
            gå in och finansiera skattesänkningar i kommunerna år 2001 och
            2002.
          </note>
          <note>
            Jag har några konkreta frågor som jag skulle vilja ställa till
            Carl Fredrik Graf innan jag slutar, och de gäller några av moderaternas
            förslag.
          </note>
          <note>
            Moderaterna säger att de vill minska företagsstöd.
          </note>
          <note>
            Då skulle jag vilja veta: Vad är det för företagsstöd moderaterna
            vill sänka? Är det transportstöd eller sänkningen av sociala avgifter
            inom vissa områden?
          </note>
          <note>
            Vilka stöd är det, till vilka företag och inom vilka regioner?
          </note>
          <note>
            När det gäller skatter på hushållstjänster: Tror verkligen Carl
            Fredrik Graf att vi kan få hundra tusen nya jobb i det här landet
            genom att sänka skatten på hushållstjänster? Är det inte nästan
            lite löjligt att komma med den typen av förslag i ett land där
            vi skulle kunna satsa väldigt bra på svensk spetskompetens och
            komma fram inom andra områden, där vi har en högt utvecklad teknologi?
            Och som jag sade förut: Hur kan moderaterna säga, med de enorma
            skattesänkningar man föreslår, att man gör stora satsningar på
            handikappade och på pensionärer?
          </note>
          <note>
            (forts. 7 §)
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 89 ANDRE VICE TALMANNEN:
          </note>
          <note>
            Frågestunden den 18 november inleds härmed.
          </note>
          <note>
            Här deltar följande statsråd: justitieminister Laila
          </note>
          <note>
            Freivalds, kulturminister Marita Ulvskog, statsrådet
          </note>
          <note>
            Maj-Inger Klingvall, statsrådet Britta Lejon och finansminister
            Bosse Ringholm. Välkomna att ta plats!
          </note>
          <note>
            Kammarens ledamöter är då välkomna att ställa korta frågor till
            regeringens företrädare.
          </note>
          <note>
            Resurser inför Schengensamarbetet
          </note>
          <note type="speaker">
            Anf. 90 KIA ANDREASSON (mp):
          </note>
          <note>
            Fru talman! Min fråga ställs till Laila Freivalds.
          </note>
          <note>
            Till följd av Schengenavtalet och det operativa samarbete som
            ska sättas i gång år 2000 krävs det ganska mycket större resurser.
            Det gäller skärpt kontroll vid yttre gräns och bl.a. inre utlänningskontroll.
          </note>
          <note>
            Jag har tidigare efterfrågat just hur stora de personella och
            ekonomiska resurserna ska bli men har inte kunnat få något svar
            utan har fått veta att det beror på ambitionsnivån.
          </note>
          <note>
            Nu har det läckt ut att regeringen och Rikspolisstyrelsen har
            beordrat Stockholms läns poliser att göra en nationell handlingsplan.
            I den handlingsplanen talas det om att det ska finnas 451 tjänster
            inom
          </note>
          <note>
            Polisen i Stockholms län. Om det är civilanställda eller polistjänster
            är heller inte helt klart.
          </note>
          <note>
            Nu undrar jag om dessa uppgifter stämmer. Ska dessa ökade resurser
            tas från den nuvarande organisationen?
          </note>
          <note>
            Anf. 91 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Sedan 1996 har Rikspolisstyrelsen regeringens uppdrag
            att leda och samordna arbetet inom olika polismyndigheter när
            det gäller att förbereda Sveriges inträde i Schengensamarbetet.
            Rikspolisstyrelsen har i det sammanhanget fått möjligheter att
            utfärda direktiv som kan vara nödvändiga för att säkerställa att
            uppdraget blir genomfört. Det finns en preliminär nationell handlingsplan
            från Rikspolisstyrelsen, och det är den som ligger till grund
            för de diskussioner som pågår mellan Rikspolisstyrelsen och polismyndigheterna.
            Man upprättar nu länsvisa genomförandeplaner.
          </note>
          <note>
            I tidigare budgetsammanhang har särskilda resurser angivits för
            genomförandet av vår förberedelse för att kunna klara Schengensamarbetet,
            och jag utgår ifrån att Rikspolisstyrelsen kommer att återkomma
            till regeringen med ytterligare begäran om de resurser som hittills
            anvisats inte bedöms räcka till.
          </note>
          <note type="speaker">
            Anf. 92 KIA ANDREASSON (mp):
          </note>
          <note>
            Fru talman! Finns det också konsekvensbeskrivningar i detta uppdrag?
            Undersöker man vilka konsekvenserna blir för den kommande budgeten
            när det gäller de resurser som eventuellt tas från nuvarande polismyndigheter?
            Rådande situation är väldigt ansträngd.
          </note>
          <note>
            Anf. 93 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Rikspolisstyrelsen ansvarar inte bara för att säkerställa
            genomförandet av Schengensamarbetet. Rikspolisstyrelsen har ansvar
            för polisverksamheten över huvud taget. När man har budgetdialog
            med polismyndigheterna om fördelningen av de resurser som regering
            och riksdag har beslutat om ingår naturligtvis ett behov av att
            göra bedömningar av vilka konsekvenserna blir av en viss fördelning.
          </note>
          <note>
            Energiskatten
          </note>
          <note type="speaker">
            Anf. 94 ROLF KENNERYD (c):
          </note>
          <note>
            Fru talman! Jag har en fråga till finansministern angående de
            haltande men trots allt pågående skattesamtalen. Hur fortskrider
            beredningsarbetet i kanslihuset när det gäller den omgång kring
            energibeskattningen som vi var överens om för ett litet tag sedan?
          </note>
          <note>
            När bedömer finansministern att fortsatta överläggningar kan
            komma att äga rum?
          </note>
          <note>
            Anf. 95 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I överläggningarna mellan de sju riksdagspartierna
            kring skatterna senast var vi överens om att det var två områden
            som vi skulle fortsätta samtal om. Det ena var, som Rolf Kenneryd
            säger, energibeskattningen. Det andra handlar om beskattningen
            av tjänster. Jag hoppas att vi inom kort kan ta fram ett material
            på dessa områden, så att vi kan föra fortsatta samtal kring dem.
          </note>
          <note>
            Jag kan tyvärr inte säga någon exakt tidpunkt.
          </note>
          <note>
            Energibeskattningen är ett väldigt komplicerat område, och i
            den mån det ska läggas förslag på energibeskattningsområdet är
            det knappast aktuellt förrän i nästa hösts budgetproposition.
            Vi har i och för sig hyggligt med tid. Det är ett komplicerat
            område. Det pågår ett arbete, så jag hoppas att inom några veckor
            kunna komma ut med en kallelse till ett nytt möte.
          </note>
          <note type="speaker">
            Anf. 96 ROLF KENNERYD (c):
          </note>
          <note>
            Fru talman! Får jag mot bakgrund bl.a. av att finansministern
            uttrycker sig på det oengagerade sätt som han nyss gjorde ställa
            ytterligare en, vidgad, fråga. Vad är egentligen syftet från regeringens
            sida?
          </note>
          <note>
            Vilken är regeringens strategi för dessa samtals bedrivande?
            Frågan är ställd mot bakgrund av att samtalen haltat sig fram
            under snart ett års tid. De har haltat svårt på grund av att regeringen
            uppenbarligen endera saknar strategi eller i vart fall inte redovisar
            denna sin strategi eller sina ambitioner med samtalen.
          </note>
          <note>
            Anf. 97 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det var väldigt många frågor som är svåra att besvara
            inom en minut. Ska det dessutom ske, vilket Rolf Kenneryd säkerligen
            kräver, på ett oerhört engagerat sätt behöver jag en timme. Men
            jag kan berätta för Rolf Kenneryd att vi på ett mycket tidigt
            stadium har redovisat skälen till dessa samtal.
          </note>
          <note>
            Vi ser ett värde i att många partier kan ställa upp bakom förändringar
            i vårt skattesystem. Det är regeringens strategi även framöver.
          </note>
          <note>
            Tobaksreklam
          </note>
          <note type="speaker">
            Anf. 98 MARIANNE CARLSTRÖM (s):
          </note>
          <note>
            Fru talman! Jag har en fråga till kulturministern.
          </note>
          <note>
            Efter många års debatt blev det förbjudet att göra reklam för
            tobak i TV och andra medier. Men vad hjälper det med lagar och
            förordningar när det dagligen visas s.k. såpor i TV där alla röker?
            Vi vet att barn och ungdomar inte gör vad vi säger, utan de gör
            det de ser. Det är knappast förenligt med riksdagens syn på folkhälsan.
          </note>
          <note>
            Kan kulturministern göra något? Går det t.ex. att föra in en
            ny paragraf i sändningstillståndet?
          </note>
          <note>
            Anf. 99 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! När det ska bli en ny avtalsperiod -
          </note>
          <note>
            en ny tillståndsperiod - för public service-företagen och också
            sannolikt så småningom ett nytt avtal mellan staten och TV 4 kan
            vi alltid föra en diskussion om vad som helst. Men ska jag göra
            en preliminär personlig bedömning kan jag säga att jag tror att
            det är väldigt svårt att införa några krav i sändningstillstånden
            på att man t.ex. inte ska få röka eller dricka sprit. Den typen
            av väldigt lösa produktplaceringar når vi inte.
          </note>
          <note>
            Däremot tycker jag att det är oerhört viktigt att vi slår vakt
            om t.ex. barnreklamförbudet i den kommersiella televisionen och
            att vi ser till att vi får ett förbud också i fler kanaler än
            de som är markbundna.
          </note>
          <note>
            Det tror jag är ett viktigt sätt att undvika kommersiell exploatering
            av barn.
          </note>
          <note type="speaker">
            Anf. 100 MARIANNE CARLSTRÖM (s):
          </note>
          <note>
            Fru talman! Trots allt misstänker man ibland att det rör sig
            om ett ganska sofistikerat sätt att ha indirekt reklam, så det
            är väldigt viktigt att man uppmärksammar denna fråga.
          </note>
          <note>
            Vi kan ha vilka lagar som helst, och rökningen bara ökar bland
            ungdomar. Det är en livsstil som inte är förenlig med vårt sätt
            att se på folkhälsan. Jag önskar att det skulle bli en debatt
            om denna fråga.
          </note>
          <note>
            Anf. 101 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! När det gäller produktplacering som inte är sofistikerad
            anmäls den typen av tänjande på eller överskridande av gränser
            till Granskningsnämnden för radio och TV. Där fälls en del kanaler
            och program med jämna mellanrum.
          </note>
          <note>
            Den sofistikerade formen är det väldigt svårt att dra gränserna
            för. Vi ska inte från politisk sida ge oss in och styra programinnehållet
            på ett sådant sätt att vi kan klara alla de sofistikerade gränsdragningarna.
          </note>
          <note>
            Men debatten välkomnar nog både jag och TV-
          </note>
          <note>
            företagen.
          </note>
          <note>
            EU-biståndet
          </note>
          <note type="speaker">
            Anf. 102 INGRID NÄSLUND (kd):
          </note>
          <note>
            Fru talman! Jag vill ställa en fråga till Maj-Inger
          </note>
          <note>
            Klingvall. Det är en fråga som har varit aktuell tidigare och
            som nu aktualiserats i dagarna igen, dvs. hur
          </note>
          <note>
            EU-biståndet sköts och hur det är inte bara med biståndet utan
            över huvud taget med pengarna som placeras för olika ändamål i
            EU.
          </note>
          <note>
            Vi har i vår biståndsmotion från Kristdemokraterna begärt en
            oberoende utvärderingsinstitution av något slag som är oberoende
            av kommissionen när det gäller EU-biståndet. Vi har fått ett relativt
            positivt svar i utskottet - att också regeringen är intresserad
            av att driva frågan om utvärderingen.
          </note>
          <note>
            Kristdemokraterna tycker inte att det räcker med en bra revision
            från kommissionens sida. Även OLAF
          </note>
          <note>
            står ju i beroendeställning till kommissionen. Vi i
          </note>
          <note>
            Kristdemokraterna skulle vilja ha något helt oberoende.
          </note>
          <note>
            Hur ställer sig biståndsministern till detta?
          </note>
          <note>
            Anf. 103 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Ingrid Näslund tar upp en för oss oerhört angelägen
            fråga, nämligen den om EU-biståndet och hur vi ska kunna utveckla
            det på ett bra sätt. EU
          </note>
          <note>
            gör ju en stor satsning på bistånd till de fattiga länderna,
            och vi vill naturligtvis att detta ska användas på ett så effektivt
            och bra sätt som möjligt.
          </note>
          <note>
            När jag var på mitt första utvecklingsråd i förra veckan tyckte
            jag att det kändes väldigt positivt med den nye kommissionären
            Poul Nielson som lämnade en redovisning för hur han ser på framtiden
            och hur han vill utveckla EU-biståndet.
          </note>
          <note>
            På den konkreta frågan om ett oberoende utvärderingsinstitut
            är svaret att vi stöder detta från svensk sida.
          </note>
          <note type="speaker">
            Anf. 104 INGRID NÄSLUND (kd):
          </note>
          <note>
            Fru talman! Det är jag mycket tacksam för att höra. Jag hoppas
            att det verkligen då är fråga om ett oberoende från kommissionen.
          </note>
          <note>
            Den kommitté som utvärderade EU över huvud taget och hur man
            skötte sig inom kommissionen fick ju en väldigt stor effekt när
            det var helt oberoende människor inblandade.
          </note>
          <note>
            Jag vill också fråga hur biståndsministern ser på det faktum
            att det har framkommit under de senaste dagarna att när OLAF gör
            utvärderingar får kommissionen ta ställning till detta en vecka
            innan. Är det riktigt att det är på det sättet? Hur ställer sig
            biståndsministern till ett sådant förfarande?
          </note>
          <note>
            Anf. 105 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Låt mig svara allmänt på frågan. Jag vill understryka
            det som är det viktiga i dag för oss att driva från svensk sida
            - och det är just att vi ska få ett mycket välfungerande EU-bistånd.
            Jag tror att vi alla är besjälade av detta. Ett oberoende utvärderingsinstitut
            är bara en, men visserligen viktig, del i utvecklingsarbetet.
            Det handlar om att finna goda former för att också få EU-biståndet
            att samverka med det bilaterala stöd och bistånd som vi ger från
            medlemsländerna för övrigt.
          </note>
          <note>
            Demokrativillkor
          </note>
          <note type="speaker">
            Anf. 106 ANA MARIA NARTI (fp):
          </note>
          <note>
            Fru talman! Min fråga vänder sig till demokratiminister Britta
            Lejon.
          </note>
          <note>
            Vi vet alla att under 90-talet har valdeltagandet minskat ganska
            så dramatiskt. Vi betraktar detta som ett hot mot demokratin.
            Jag vill fråga om det går att förbättra villkoren för demokratin
            i Sverige så länge som vi har ett stort demokratiskt underskott
            i landet.
          </note>
          <note>
            Det finns i dag en grupp människor i Sverige som inte har de
            rättigheter som är helt självklara för alla andra människor. Det
            gäller mycket långvarigt arbetslösa och socialbidragstagare. De
            har betydligt mindre frihet än alla andra att påverka sin vardag.
          </note>
          <note>
            Jag vill veta om demokratiministern tror att man kan förbättra
            demokratins villkor för folk som lever på botten utan att förnya
            arbetslivet.
          </note>
          <note type="speaker">
            Anf. 107 Statsrådet BRITTA LEJON (s):
          </note>
          <note>
            Fru talman! Ja, jag tror att det går att förbättra demokratin
            i Sverige. Precis som Ana Maria Narti tror jag att det arbetet
            förutsätter många insatser av många individer och institutioner
            på många olika håll.
          </note>
          <note>
            Men vi kan inte lyckas i det arbetet om vi inte förstår att en
            av orsakerna till att vi är där vi är är att det finns alldeles
            för många människor i Sverige i dag som känner ett utanförskap.
            De har inte det som Ana
          </note>
          <note>
            Maria Narti påtalar, nämligen makt att styra över sitt eget liv
            i tillräcklig utsträckning. Då har man ännu sämre förutsättningar
            att vara med och styra samhällsutvecklingen.
          </note>
          <note>
            Så visst - utan att här ha tid att gå in på vilka möjligheter
            jag ser måste vi först och främst se till att alla människor har
            arbete och en ekonomisk förutsättning att styra sitt eget liv.
            Det räcker inte, men det är en förutsättning för det vidare arbetet.
          </note>
          <note type="speaker">
            Anf. 108 ANA MARIA NARTI (fp):
          </note>
          <note>
            Fru talman! Glädjande nog har den nye generaldirektören för AMS
            börjat tala om en övergång - en övergång från bidragsberoende
            till aktivt arbetsliv.
          </note>
          <note>
            Men än så länge finns det ingen modell.
          </note>
          <note>
            Vad kan vi göra i dag för människor som t.ex. en del av de väljare
            jag träffade under förra valkampanjen? De ryckte på axlarna och
            sade: Jag har ingen möjlighet. Jag har inget arbete. Ingen lyssnar
            på mig.
          </note>
          <note>
            Jag kan inte välja kurs, och jag kan inte starta eget.
          </note>
          <note>
            Vad kan vi göra i dag?
          </note>
          <note type="speaker">
            Anf. 109 Statsrådet BRITTA LEJON (s):
          </note>
          <note>
            Fru talman! Flera av de frågor som Ana Maria
          </note>
          <note>
            Narti ställer berör egentligen arbetsmarknadsministerns arbetsområde.
          </note>
          <note>
            Men förutom arbetsmarknadspolitiska åtgärder och förutom det
            faktum att vi från regeringens sida riktar in en hel del av dessa
            på just de grupper som har varit långtidsarbetslösa och försöker
            skapa nya verktyg och vägar för att ge större möjligheter till
            jobb åt dessa grupper tror jag att vi måste titta lite grann långsiktigt.
          </note>
          <note>
            Vi måste se vilken befolkningsutveckling vi har framför oss.
            Hur kommer situationen att se ut i Sverige om några år? Vi måste
            inse att det största problemet då kanske inte är arbetslöshet,
            utan brist på arbetskraft.
          </note>
          <note>
            Jag håller kanske inte med Erik Åsbrink, den förre finansministern,
            när han gör bedömningen att vi kommer att behöva en arbetskraftsinvandring.
            Men jag ser definitivt stora möjligheter för de ungefär
          </note>
          <note>
            350 000 människor i Sverige som i dag är öppet arbetslösa eller
            i åtgärder. Vi måste ju använda oss av den resurs som finns när
            vi behöver anställa så många fler som vi kommer att behöva göra
            i framtiden. Jag ser stora möjligheter.
          </note>
          <note>
            Svartarbete
          </note>
          <note type="speaker">
            Anf. 110 MARIETTA DE POURBAIX-LUNDIN (m):
          </note>
          <note>
            Fru talman! Min fråga är väldigt kort. Ser finansministern något
            samband mellan höga skatter och svartarbete? Då tänker jag främst
            på svartarbete inom tjänstesektorn.
          </note>
          <note>
            Anf. 111 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag tror att grunden för svartarbete och skattefusk
            i vårt samhälle naturligtvis hänger ihop med den moralbildning
            som finns. Vår ambition har varit att göra ett så enkelt skattesystem
            som möjligt för att undvika bl.a. skattefusk och svartarbete.
          </note>
          <note>
            Självfallet är det också viktigt hur man konstruerar systemen
            i fortsättningen. Vi har ögonen öppna för att sätta in insatser
            för att både via Riksskatteverket, skatteförvaltningen och på
            annat sätt komma åt skattebrottslighet.
          </note>
          <note type="speaker">
            Anf. 112 MARIETTA DE POURBAIX-LUNDIN (m):
          </note>
          <note>
            Fru talman! Då har jag en fråga till finansministern. När finansministern
            har varit nere i EU på Ekofinmöten och träffat andra finansministrar
            från EU
          </note>
          <note>
            har finansministern gått med på att man inom EU ska ha ett försök
            där man sänker momsen på hushållsnära tjänster. Ett av huvudskälen
            för att göra detta är att få bort svartarbete.
          </note>
          <note>
            Men när finansministern kommer till Sverige och sätter på sig
            en annan kostym tycker tydligen finansministern inte att det finns
            någon koppling mellan höga skatter och svartarbete.
          </note>
          <note>
            Min fråga är: Varför denna dubbla politiska bokföring från finansministerns
            sida? Finns det verkligen ingen koppling mellan höga skatter och
            svartarbete?
          </note>
          <note>
            Finansministern svarar mig att man ska titta på konstruktionen
            - då ska man förmodligen gå in och kontrollera mer - och att det
            handlar om moralbildningen. Det sista handlar det kanske om, men
            ytterst handlar det om de höga skatterna. Eller hur, finansministern?
          </note>
          <note>
            Anf. 113 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det handlar inte om dubbel bokföring. Vi för samma
            skattepolitik i Sverige som i EU.
          </note>
          <note>
            Det projekt som finns i EU, och som går ut på att de länder som
            vill under tre år ska få göra försök med en lägre moms för vissa
            typer av verksamheter, har framför allt tillkommit som ett arbetsmarknadspolitiskt
            inslag för att öka sysselsättningen och ge fler personer jobb.
          </note>
          <note>
            Vi i Sverige har sagt att vi inte tänker delta i försöket eftersom
            det är ett frivilligt försök. Vi tror att det finns bättre sätt
            att ordna jobb än att delta i det försöket.
          </note>
          <note>
            EU:s stöd till landsbygdsutveckling
          </note>
          <note type="speaker">
            Anf. 114 LENNART GUSTAVSSON (v):
          </note>
          <note>
            Fru talman! Min fråga rör EU:s stöd till landsbygdsutveckling.
            Den 11 november beslutade regeringen att det s.k. Leaderprogrammet
            inte ska gälla mål 1-området. Nuvarande Local action groups i
          </note>
          <note>
            Norrbotten, Västerbotten och Jämtland berörs. Leadermedlen ska
            nu koncentreras till mellersta och södra Sverige, dvs. utanför
            mål 1-området.
          </note>
          <note>
            Min fråga riktas i dag till finansminister Bosse
          </note>
          <note>
            Ringholm. Den lyder: Hur motiverar regeringen sitt ställningstagande
            som i grunden innebär en överföring av resurser från Norrland
            till Syd- och Mellansverige?
          </note>
          <note>
            Anf. 115 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det här är en specialfråga som rör just jordbrukspolitiken.
            Den har att göra med mål 1-
          </note>
          <note>
            verksamheten. Jag är inte närmare underrättad om motiven och
            bakgrunden till det, eftersom det inte är mitt ansvarsområde.
          </note>
          <note type="speaker">
            Anf. 116 LENNART GUSTAVSSON (v):
          </note>
          <note>
            Fru talman! Jag kan ha viss förståelse för att man inte är insatt
            i en del detaljfrågor. Men problemet uppstår ju i och med att
            man i planeringen av det nya programmet för mål 1-området har
            utgått ifrån att
          </note>
          <note>
            Leaderprogrammet även skulle gälla i mål 1-området.
          </note>
          <note>
            Regeringens beslut innebär att mycket av den positiva landsbygdsutveckling
            som sker inom målområdet riskerar att få sig en allvarlig knäck.
          </note>
          <note>
            Har regeringen diskuterat det problemet på något som helst sätt
            när den fattade sitt beslut?
          </note>
          <note>
            Anf. 117 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag har inte varit involverad i någon sådan diskussion
            eftersom det inte är mitt ansvarsområde. Men jag ska gärna ta
            med mig frågan tillbaka och ta kontakt med jordbruksministern.
            Jag vet att hon har varit mycket engagerad i de här frågorna och
            gjort ett stort jobb på det här området.
          </note>
          <note>
            Ekonomisk brottslighet
          </note>
          <note type="speaker">
            Anf. 118 MIKAEL OSCARSSON (kd):
          </note>
          <note>
            Fru talman! Jag har en fråga till justitieministern.
          </note>
          <note>
            Under senare år har den ekonomiska brottsligheten blivit alltmer
            omfattande. Enligt Riksskatteverkets beräkningar blir staten varje
            år lurad på 80-90 miljarder kronor.
          </note>
          <note>
            En form av ekonomisk brottslighet som växer snabbt är den s.k.
            karusellbrottsligheten. Man handlar med stora kvantiteter, ofta
            med hjälp av mobiltelefoner. Varor säljs och köps till och från
            skalbolag i olika länder. Sverige är extra populärt därför att
            vi har en så hög momssats. Totalt förlorar den svenska staten
            30-50 miljoner kronor varje vecka.
          </note>
          <note>
            Vad har justitieministern för planer för att komma till rätta
            med den här brottsligheten?
          </note>
          <note>
            Anf. 119 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Bakgrunden till att vi beslutade att inrätta en särskild
            ekobrottsmyndighet var att vi såg utvecklingen när det gäller
            ekonomisk brottslighet. Vi insåg också att detta bara var början
            på en utveckling.
          </note>
          <note>
            Det krävs av ett samhälle att man har särskilda resurser och
            särskild kompetens för att kunna hantera den här brottsligheten.
          </note>
          <note>
            Nu har vi en särskild ekobrottsmyndighet. Den är inte helt färdiguppbyggd.
            Det återstår en del att säkerställa vad gäller just kompetens
            och resurser för att den verkligen fullt ut ska kunna fylla den
            funktion som vi har avsett.
          </note>
          <note>
            Vid sidan av det har vi också vidtagit åtgärder för att säkerställa
            att skattemyndigheten och den särskilda skattekriminal som vi
            har också utvecklar sina metoder och får möjlighet att arbeta
            på ett effektivare sätt. Det handlar bl.a. om nya företeelser
            där man utnyttjar förändringar i skattesystem och skillnader mellan
            länder. Det pågår ett utvecklingsarbete såväl inom skattekriminalen
            som inom Ekobrottsmyndigheten.
          </note>
          <note type="speaker">
            Anf. 120 MIKAEL OSCARSSON (kd):
          </note>
          <note>
            Fru talman! Tack för svaret. Frågan är om det finns några konkreta
            åtgärder. Jag undrar hur justitieministern ser på sådana saker
            som telefonavlyssning, buggning och möjligheter att snabbare kunna
            frysa tillgångar.
          </note>
          <note>
            Anf. 121 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag uppfattade inte att frågan handlade om just lagstiftningsåtgärder
            vad gäller tvångsåtgärder. När det gäller tvångsåtgärder i form
            av hemlig avlyssning arbetar vi på ett projekt som syftar till
            att effektivisera den hemliga avlyssning som det redan i dag finns
            möjligheter till, men som kan utvecklas.
          </note>
          <note>
            Dessutom diskuteras frågan om vi också ska införa möjligheter
            till buggning, som Mikael Oscarsson säkert vet.
          </note>
          <note>
            Min uppfattning är att den typen av säkerhetsåtgärder ska vara
            förbehållen de allra grövsta brotten.
          </note>
          <note>
            Jag är säker på att alla former av ekonomisk brottslighet inte
            går att hänföra till den kategori där vi är beredda att använda
            den typen av tvångsmedel. Det är polisiära metoder av olika slag
            som behöver utvecklas. Jag tror inte att vi enbart ska förlita
            oss på att det är tvångsmedlen som ska lösa problemet. Det krävs
            nog en bredare insats för att utveckla metoderna.
          </note>
          <note>
            Nordiska TV-sändningar
          </note>
          <note type="speaker">
            Anf. 122 CARINA HÄGG (s):
          </note>
          <note>
            Fru talman! Jag har en fråga till kulturminister
          </note>
          <note>
            Marita Ulvskog. Bakgrunden är att vi ofta hemma i
          </note>
          <note>
            Jönköpings län har uppe en fråga som är angelägen.
          </note>
          <note>
            Det handlar om den brist på möjligheter som vi i dag har att
            ta del av det nordiska TV-utbudet. Jag är hemskt glad över att
            den här frågan ofta kommer upp hemma i valkretsen, och framför
            allt från kamraterna i Gislaved. Men samtidigt är det lite sorgligt
            att jag hittills inte haft så mycket positivt att ta med mig tillbaka
            som svar. Jag vet ju att den här frågan engagerar så många fler
            runtom landet.
          </note>
          <note>
            Jag undrar om jag kommer att ha något positivt med mig tillbaka
            från den här frågestunden.
          </note>
          <note>
            Anf. 123 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag läste ett debattinlägg för några dagar sedan
            i en av Stockholms morgontidningar där
          </note>
          <note>
            Lennart Bodström, tidigare statsråd, skrev att vi var sämst i
            Europa på att visa våra grannländers television. Han har kanske
            rätt. Jag kan inte bedöma det. I
          </note>
          <note>
            så fall är en av de viktigaste anledningarna till det att vi
            är bäst i Europa på att ha en mycket heltäckande och detaljrik
            yttrande- och tryckfrihetslagstiftning.
          </note>
          <note>
            Detta får en del, enligt min mening, absurda konsekvenser på
            några områden, även om vi självfallet är stolta över denna grundlag.
            Vi kan t.ex. inte ha ett regelverk mot en ägarkoncentration på
            mediemarknaden utan att först göra grundlagsförändringar. Det
            har de i de flesta andra länder. Vi står nakna på denna punkt.
          </note>
          <note>
            Det innebär också att vi inte kan använda bara radio- och TV-lagen
            för att ge utrymme för nordisk television i kabel-TV. Det kräver
            också grundlagsförändringar, och det är en ganska omständlig process.
          </note>
          <note type="speaker">
            Anf. 124 CARINA HÄGG (s):
          </note>
          <note>
            Fru talman! Jag måste säga att det inte blev enklare att förstå
            framtiden för nordiska TV-utsändningar och möjligheten att se
            dessa utsändningar från svenskt territorium. Jag tror att det
            blir ganska svårt att återkoppla. Jag skulle önska att kulturministern
            kunde utveckla vidare hur man kan komma åt det här problemet utan
            att gå in i grundlagen. Finns det någon annan smidig möjlighet?
            Det verkar väldigt komplicerat just nu.
          </note>
          <note>
            Anf. 125 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, frågan är komplicerad, och det är naturligtvis
            därför det inte har hänt så mycket som också jag skulle önska.
          </note>
          <note>
            Man kan gå grundlagsvägen och förändra den så att det utrymme
            som finns i etern kan användas för nordisk television. Det finns
            också en möjlighet att använda den nya teknik vi nu får där det
            digitala ger mer utrymme. Det finns också ett förslag från Digital-
          </note>
          <note>
            TV-kommittén som har överlämnats till regeringen om att lämna
            utrymme för nordisk television, nordisk public service. Det har
            regeringen ännu inte tagit ställning till.
          </note>
          <note>
            Demokratifrågor
          </note>
          <note type="speaker">
            Anf. 126 RIGMOR AHLSTEDT (c):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Britta Lejon. Den handlar om demokrati.
          </note>
          <note>
            I går hände det väldigt mycket här i Stockholm som också berörde
            oss som politiker. Bibel 2000
          </note>
          <note>
            överlämnades till svenska folket genom att den överlämnades till
            riksdagen. Personvalsrådet överlämnade sin utredning till just
            Britta Lejon. Det hölls ett stort seminarium kring frågan om barnkonventionen.
            Försvarsutskottet anordnade också en hearing om sextrakasserier
            inom försvaret.
          </note>
          <note>
            Alla de här frågorna berör, tycker jag, respekten för oss människor.
            Demokrati handlar ju om respekt.
          </note>
          <note>
            Jag skulle vilja veta om Britta Lejon kan tänka sig att använda
            den nya bibelöversättningen, Bibel 2000, i arbetet med att ta
            fram och fokusera på respekten för medmänskliga frågor.
          </note>
          <note type="speaker">
            Anf. 127 Statsrådet BRITTA LEJON (s):
          </note>
          <note>
            Fru talman! Jag har ännu inte haft möjlighet att tillgodogöra
            mig den nya bibelöversättningen. Men jag är väldigt spänd på den,
            precis som många andra.
          </note>
          <note>
            Jag tror att en av de åtgärder som vi från politiskt håll bör
            ägna oss åt för att förstärka och värna men också utveckla demokratin
            inför framtiden är ett gediget arbete när Demokratiutredningen
            har lämnat sitt slutbetänkande. Det gör man i februari. Då tror
            jag att vi inte bara ska ha en normal remisshantering av detta
            arbete, utan vi ska även se det som en början på vårt långsiktiga,
            25-åriga arbete för att förstärka folkstyret i Sverige. I det
            arbetet kan vi inte bortse från några möjligheter eller medel,
            eller från vår ambition att nå några målgrupper i samhället över
            huvud taget.
          </note>
          <note>
            Kyrkan, som är en av folkrörelserna - och då pratar jag inte
            bara om Svenska kyrkan utan om alla religionssamfund som finns
            i Sverige - är självfallet en av de viktiga bitarna i detta arbete.
          </note>
          <note type="speaker">
            Anf. 128 RIGMOR AHLSTEDT (c):
          </note>
          <note>
            Fru talman! Jag tackar statsrådet för svaret.
          </note>
          <note>
            Barnkonventionen stryker ju verkligen under vad man skulle kunna
            säga med tre ord: Barn ska respekteras. Jag skulle också vilja
            koppla det till en ny bibel och till att man redan från början
            lär barnen moral och etik. Det handlar nämligen mycket om det.
            På den punkten skulle jag vilja veta om demokratiministern har
            några idéer.
          </note>
          <note type="speaker">
            Anf. 129 Statsrådet BRITTA LEJON (s):
          </note>
          <note>
            Fru talman! Jag har visserligen idéer, men det finns även andra
            än jag som också har idéer.
          </note>
          <note>
            Jag skulle gärna vilja referera till det projekt som skolminister
            Ingegerd Wärnersson har tagit initiativ till. Det handlar om att
            i skolan tidigt poängtera och fokusera på just etiska och moraliska
            frågeställningar i skolministerns värdegrundsprojekt. Där kommer
            självfallet demokrati och mänskliga rättigheter och därmed också
            respekt för den enskilda individen att vara en av de basala frågeställningarna.
          </note>
          <note>
            Ingegerd Wärnersson och jag har ett samarbete. I
          </note>
          <note>
            det arbetet vet jag att de demokratiska frågeställningarna ingår
            som en av de grundläggande aspekterna för att skolan ytterligare
            ska öka sina ansträngningar att ge vårt uppväxande släkte en förmåga
            att värna toleransen och respekten, alltså de grundläggande demokratiska
            värderingarna i vårt samhälle. Jag skulle alltså vilja påstå att
            det arbetet redan är på gång.
          </note>
          <note>
            Biståndet
          </note>
          <note type="speaker">
            Anf. 130 BO KÖNBERG (fp):
          </note>
          <note>
            Fru talman! Jag skulle vilja ställa en fråga till
          </note>
          <note>
            Maj-Inger Klingvall.
          </note>
          <note>
            Det svenska biståndets andel av våra gemensamma resurser har
            ju tyvärr minskat. Det har också införts någonting som kallas
            begränsningsbelopp. Bakom det döljer sig att man inte betalar
            ut de pengar som riksdagen har anslagit.
          </note>
          <note>
            Nu kommer det att äga rum en stor aktivitet i
          </note>
          <note>
            Sydafrika. Det är, tror jag, 600-700 svenskar som ska åka dit.
            Då kommer man, så vitt jag förstår, att använda pengar från biståndsbudgeten.
          </note>
          <note>
            Vi i Folkpartiet har i likhet med några andra på senare tid inbjudits
            att delta i, som det verkar, ett värdefullt seminarium om demokrati
            och det civila samhället. Vi har ändå tackat nej därför att vi
            uppfattar att det här är en del av ett projekt där man använder
            biståndspengar till det som de inte skulle användas till - till
            exportfrämjande verksamhet.
          </note>
          <note>
            Min fråga till biståndsministern är enkel: Är det rimligt att
            använda våra i alla avseenden begränsade biståndsmedel till företagsstöd
            i form av exportfrämjande verksamhet?
          </note>
          <note>
            Anf. 131 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det som ska hända i Sydafrika nästa vecka ser jag
            som en manifestation över en mångårig vänskap. Det är en vänskapsförbindelse
            mellan Sverige och Sydafrika som sträcker sig över flera decennier
            och som bygger på ett unikt folkligt deltagande i ett stöd till
            befrielserörelsen i Sydafrika. Vi har ju ända sedan 60-talet stött
            de demokratiska krafterna i
          </note>
          <note>
            Sydafrika och från 1972 även officiellt med svenskt bistånd.
          </note>
          <note>
            Det som ska hända nästa vecka är en verklig manifestation över
            de här åren, som ändå har lett till -
          </note>
          <note>
            numera - demokrati i Sydafrika. Jag ser det här som ett oerhört
            brett demokratistöd, där det som står för det svenska i form av
            kultur, idrott, handel förstås och näringsliv - allt medverkar
            till att bygga upp det nya
          </note>
          <note>
            Sydafrika.
          </note>
          <note type="speaker">
            Anf. 132 BO KÖNBERG (fp):
          </note>
          <note>
            Fru talman! Statsrådet talar om en manifestation och om vänskap.
            Det tycker jag är en alldeles utmärkt idé. Vi i Folkpartiet liberalerna
            har ju varit mycket engagerade i flera decennier, många av oss
            personligen, för att på vårt lilla sätt kunna bidra till en förändring
            i rasåtskillnadens Sydafrika. Men det var inte det min fråga gällde.
            Min fråga var mycket tydlig, trodde jag själv. Den löd: Är det
            rimligt att använda biståndspengar till exportfrämjande verksamhet?
          </note>
          <note>
            Anf. 133 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Som jag sade: Det här är en manifestation över en
            mångårig vänskap som hela tiden har byggt på ett stöd till en
            demokratisk utveckling i
          </note>
          <note>
            Sydafrika. Det handlar om att nu också ta fatt i det nya Sydafrika.
            Det handlar om att främja handel och utbyte på en rad olika områden.
            Konkret kommer de pengar som används till den här satsningen från
            näringslivsprogrammet i det svenska biståndet.
          </note>
          <note>
            Vi arbetar på det här breda sättet med bl.a. Sydafrika, men naturligtvis
            också successivt med en rad andra länder. Det innebär att vi t.ex.
            på vår Afrikaenhet på Utrikesdepartementet i dag har en särskild
            person som arbetar just med främjandefrågor.
          </note>
          <note>
            Jag tror att det är viktigt att se den moderna biståndspolitiken
            i ett stort helhetssammanhang. Vi måste låta våra olika politikområden,
            utrikespolitik, säkerhetspolitik, handelspolitik, gå i takt med
            biståndspolitiken. Jag tycker att den nya samarbetsmodellen mellan
            Sverige och Sydafrika är ett utmärkt exempel på det.
          </note>
          <note type="speaker">
            Anf. 134 BO KÖNBERG (fp):
          </note>
          <note>
            Fru talman! Det finns ett enda skäl till en ytterligare följdfråga,
            nämligen att jag inte fick något svar:
          </note>
          <note>
            Ska vi använda biståndspengar till detta, eller inte?
          </note>
          <note>
            Anf. 135 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag har gett ett svar på den frågan, och jag är ledsen
            att Bo Könberg tydligen inte har förstått vad jag talar om.
          </note>
          <note>
            Det vi gör i Sydafrika nästa vecka är att verkligen manifestera
            en ny samarbetsmodell mellan Sverige och Sydafrika, där biståndet
            spelar en viktig roll i att bygga upp ett nytt Sydafrika. Det
            blir oerhört viktigt att nu ytterligare stärka kontakterna på
            många olika områden. Vi tar pengarna från näringslivsprogrammet
            i vår biståndspolitik.
          </note>
          <note>
            IT-brottslighet
          </note>
          <note type="speaker">
            Anf. 136 MONICA GREEN (s):
          </note>
          <note>
            Fru talman! Jag har en fråga till justitieministern.
          </note>
          <note>
            Vi talade tidigare här i kammaren i dag om moral och etik, om
            respekten för varandra och om den värdegrund vi ska jobba med
            när det gäller barn. Min speciella fråga gäller IT-området.
          </note>
          <note>
            Vi går in i ett IT-samhälle som är oerhört positivt.
          </note>
          <note>
            Vi jobbar, lever, umgås och kommunicerar på ett helt annat sätt
            i framtiden. Det är oerhört positivt.
          </note>
          <note>
            Barnen tar snabbt till sig den nya tekniken och lär sig snabbt
            att kommunicera med vänner över hela världen.
          </note>
          <note>
            Det finns också baksidor och mycket otäcka områden som nu marscherar
            in på servrarna. Det finns mörka krafter som tar sig stora utrymmen
            på Internet och på hemsidor.
          </note>
          <note>
            Jag är djupt oroad över nazismens utbredning på nätet med uppmaning
            till våld och hets mot folkgrupp.
          </note>
          <note>
            Jag undrar om justitieministern har anledning att se över den
            här starka frammarschen.
          </note>
          <note>
            Anf. 137 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! I allra högsta grad. Det är naturligtvis så att den
            nya tekniken inte bara används av de goda krafterna, utan den
            används också för att bedriva brottslig verksamhet. Det är viktigt
            att veta att brott är brott även när det begås med ny teknik.
            Även på
          </note>
          <note>
            Internet begås brott. De ska behandlas precis som om man använt
            ett annat medium för att begå brottet.
          </note>
          <note>
            Det Monica Green talar om är t.ex. hets mot folkgrupp. Det kan
            vara olaga hot. Det kan även vara andra brott.
          </note>
          <note>
            Svårigheten kan vara att komma åt dem som begår brottet eftersom
            tekniken gör det möjligt att bedriva brottslig verksamhet från
            andra platser på jorden än från Sverige.
          </note>
          <note>
            Vi utvecklar vår förmåga att hantera det här både nationellt
            och internationellt. Inom Rikspolisstyrelsen finns det en särskild
            IT-grupp som arbetar med IT-
          </note>
          <note>
            brottslighet. Det finns ett samarbete med SÄPO när det gäller
            rasistisk och nazistisk brottslighet. Det finns ett internationellt
            samarbete.
          </note>
          <note>
            Jag skulle kunna redogöra ganska noggrant för allt som pågår.
            Det är ett angeläget område. Vi har lång väg kvar att gå för att
            vara säkra på att vi verkligen effektivt kan bekämpa den här brottsligheten.
          </note>
          <note type="speaker">
            Anf. 138 MONICA GREEN (s):
          </note>
          <note>
            Fru talman! Jag får frågor om varför man kan komma längre i andra
            länder, och varför man kan stänga av en server i t.ex. USA. Min
            uppfattning är att man kan det även i Sverige. Stämmer det?
          </note>
          <note>
            Anf. 139 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag tror inte att man har kommit längre i andra länder
            än man har i Sverige. Jag tror tvärtom att vi ligger i framkant
            när det gäller att ha anpassat vår lagstiftning efter den nya
            teknikens utveckling. Vi har en lagstiftning som t.ex. gör det
            möjligt att ålägga den som tillhandahåller utrymme för en hemsida
            att kontrollera att hemsidan inte används för brottslig verksamhet,
            t.ex. hets mot folkgrupp, och plocka bort sådana meddelanden.
            Det är ännu få länder som har infört en sådan lagstiftning.
          </note>
          <note>
            Vi kan stänga servrar där det begås brott. Problemet är ju att
            de flyttar vidare till något annat land. Det internationella samarbetet
            är oerhört viktigt för att säkerställa att alla länder agerar
            på samma sätt så att det inte finns några fria zoner för den här
            verksamheten.
          </note>
          <note>
            Koldioxidutsläpp
          </note>
          <note type="speaker">
            Anf. 140 MATZ HAMMARSTRÖM (mp):
          </note>
          <note>
            Fru talman! Jag har en fråga till finansministern.
          </note>
          <note>
            Av de gröna nyckeltal som redovisas i statsbudgeten framgår att
            utsläppen av koldioxid var högre
          </note>
          <note>
            1997 än 1990. Häromdagen kom det siffror på att ökningen fortsatte
            även under förra året, och vi ligger nu 3 % över 1990 års nivå.
          </note>
          <note>
            Riksdagens mål för utsläppen av koldioxid är att de år 2000 ska
            ligga på 1990 års nivå och sedan sjunka. Frågan är hur vi lyckas
            med detta.
          </note>
          <note>
            Det är framför allt vägtrafiken som står för de ökade utsläppen.
            På regeringens uppdrag har SIKA,
          </note>
          <note>
            Statens institut för kommunikationsanalys, gjort en utredning.
            Det förslag man förordar från utredningen är en höjd koldioxidskatt,
            som leder till höjda bensinpriser, och sänkt hastighet på vägarna.
          </note>
          <note>
            En sådan höjning av koldioxidskatten avfärdas reflexmässigt och
            kategoriskt av näringsminister Björn
          </note>
          <note>
            Rosengren. Min fråga till finansministern är: Delar finansministern
            näringsministerns uppfattning att en höjning av koldioxidskatten
            för att komma till rätta med koldioxidproblematiken är utesluten?
            Har finansministern i så fall förslag på andra åtgärder som kan
            leda till en minskning av koldioxidutsläppen?
          </note>
          <note>
            Anf. 141 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det var många frågor på kort tid. Huvudfrågan gällde
            koldioxidutvecklingen.
          </note>
          <note>
            Regeringen är självfallet oroad över de siffror vi ser när det
            gäller koldioxidutvecklingen. Miljöministern har också i olika
            sammanhang markerat att det är viktigt att sätta in olika insatser.
            Man kan aldrig se på enstaka år. Det kan hänga ihop med klimatförutsättningar
            och annat. Om den långsiktiga utvecklingen inger oro finns det
            självfallet skäl att diskutera vad man kan göra åt det. I den
            aktuella frågan delar jag uppfattningen att man inte kan göra
            några dramatiska förändringar av beskattningen.
          </note>
          <note type="speaker">
            Anf. 142 MATZ HAMMARSTRÖM (mp):
          </note>
          <note>
            Fru talman! Så många frågor var det inte. Det var en fråga och
            en följdfråga, nämligen om finansministern delar uppfattningen
            att en höjning av koldioxidskatten var utesluten.
          </note>
          <note>
            Anf. 143 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det handlar ju om flera olika skattediskussioner
            eftersom det hänvisades till SIKA-
          </note>
          <note>
            utredningen som hade förslag när det gäller bensinskatten. Koldioxidskatten
            har ju ingått i diskussionen.
          </note>
          <note>
            Jag svarade tidigare på en fråga från Rolf Kenneryd om energibeskattningen.
            Jag utgår ifrån att när vi diskuterar energibeskattningen får
            vi också diskutera koldioxidbeskattningen.
          </note>
          <note>
            Internethandeln
          </note>
          <note type="speaker">
            Anf. 144 CARL FREDRIK GRAF (m):
          </note>
          <note>
            Fru talman! Amerikanska Internetanvändare som bor i delstater
            med hög moms gör sina elektroniska inköp i delstater med låg moms.
            Sverige har EU:s högsta momssats. Vilken slutsats drar finansministern
            inför framtiden?
          </note>
          <note>
            Anf. 145 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi har hela diskussionen om Internethandeln under
            uppsikt, och diskuterar naturligtvis vad som händer när det gäller
            fortsatt elektronisk handel.
          </note>
          <note>
            Det är ju en relativt begränsad del i dag, men alla förutser
            att den elektroniska handeln kommer att växa i omfattning. Man
            får då självfallet också diskutera hur skattepolitiken ska anpassas
            till en vidgad elektronisk handel.
          </note>
          <note type="speaker">
            Anf. 146 CARL FREDRIK GRAF (m):
          </note>
          <note>
            Fru talman! Begränsad - det är möjligt. 900 miljarder beräknas
            den elektroniska handeln omsätta i dag. Det är ju lite mer än
            den svenska statsbudgeten.
          </note>
          <note>
            Min fråga var: Vilka slutsatser drar finansministern beträffande
            svenska företags möjligheter att med
          </note>
          <note>
            Sverige som bas sälja till svenska eller andra användare om vi
            har den högsta momssatsen i den europeiska unionen.
          </note>
          <note>
            Jag tror att man måste dra en slutsats redan nu, och inte vänta
            till längre fram. Utvecklingen går mycket fort.
          </note>
          <note>
            Anf. 147 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det pågår ett arbete bl.a. inom EU när det gäller
            att se över skattelagstiftningen på företagssidan. Ett av syftena
            med översynen är att se till att man får lika och justa villkor
            mellan olika länder så att man inte ska använda skattepolitiken
            exempelvis för någon typ av skadlig skattekonkurrens. Det får
            ingå i den diskussionen.
          </note>
          <note>
            Vi har för närvarande gått igenom 300 olika skatter som länder
            har bara inom EU för att se till att man undviker skadlig skattekonkurrens
            i fortsättningen.
          </note>
          <note>
            Bidragsfusk inom EU
          </note>
          <note type="speaker">
            Anf. 148 OWE HELLBERG (v):
          </note>
          <note>
            Fru talman! Jag har en fråga till finansministern.
          </note>
          <note>
            Bidragsfusk och bedrägerier har än en gång bekräftats i den revisionsrapport
            som i dagarna presenterats när det gäller användningen av EU-medel.
          </note>
          <note>
            Saken blir ju inte bättre av de avslöjanden som gjorts när det
            gäller EU-kontoret i Stockholm.
          </note>
          <note>
            Ca 5 % av EU-budgeten antas fortfarande försvinna genom bluff
            och bedrägeri, främst genom stödet till jordbrukssektorn men också
            i administrationen. Frågan blir då vad ministern och regeringen
            tänker göra inom EU-samarbetet för att få ordning på det här.
          </note>
          <note>
            Anf. 149 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag är glad över att EU:s revisionsrätt leds av en
            svensk, Jan O Karlsson, som har gjort ett stort arbete för att
            rensa upp i den flora av fusk och annat felaktigt som förekommit
            inom EU. Han har kunnat konstatera att det handlar både om det
            arbete som kommissionen själv kan göra och den skärpta granskning
            som bör göras inom kommissionen och det arbete som medlemsländerna
            själva åstadkommer.
          </note>
          <note>
            Det är ett dubbelt ansvar både för medlemsländer och kommission.
          </note>
          <note>
            Jag har med glädje sett att det arbete som han har presenterat
            i olika sammanhang har varit mycket konstruktivt för att just
            skärpa uppmärksamheten på arbetet mot skattefusk inom EU. Det
            har också under senare tid tillsatts en särskild myndighet inom
            EU
          </note>
          <note>
            som ska ytterligare ägna sig åt bedrägeribekämpningsarbete.
          </note>
          <note type="speaker">
            Anf. 150 OWE HELLBERG (v):
          </note>
          <note>
            Fru talman! Det är viktigt med organisation och regelförändringar.
            Men det är kanske också viktigt att gå till handling. Det kanske
            skulle vara så att länder som sköter sig bra skulle få en lägre
            avgift, och de där fusket är mer utbrett en högre avgift.
          </note>
          <note>
            5 % av Sveriges medlemsavgift är faktiskt mer än
          </note>
          <note>
            1 miljard kronor som vi skulle kunna använda t.ex.
          </note>
          <note>
            för låginkomstpensionärer. Det kanske är dags att hålla inne
            en del av Sveriges medlemsavgift i avvaktan på att bedrägerierna
            inom EU upphör.
          </note>
          <note>
            Anf. 151 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag håller med om att alla konstruktiva förslag till
            hur man kan skärpa bedrägeribekämpningen inom EU ska tas upp till
            en bra diskussion.
          </note>
          <note>
            Det viktiga är att man ser igenom vad som händer inom EU. Det
            är därför jag gärna vill åberopa just
          </note>
          <note>
            EU:s revisionsrätt, som har varit mycket framgångsrik i att lyfta
            fram den här diskussionen.
          </note>
          <note>
            Vi ska naturligtvis från Sverige pröva varje konstruktivt förslag
            till hur man på ett positivt sätt kan skapa incitament för att
            minska fusk och bedrägeri inom EU. Det är ett oerhört angeläget
            uppdrag.
          </note>
          <note>
            Våldsinslag i TV
          </note>
          <note type="speaker">
            Anf. 152 ULLA-BRITT HAGSTRÖM (kd):
          </note>
          <note>
            Fru talman! Jag skulle vilja ställa en fråga till kulturminister
            Marita Ulvskog.
          </note>
          <note>
            Samtidigt som vi får reklam med rubriken "Grattis svenska folk
            till 960 nya TV-kanaler" förstörs glädjen av ökade inslag av våld
            och porr.
          </note>
          <note>
            Undersökningen Gränslöst, som gjordes av medieforskaren Johan
            Cronström, visar att de svenska TV-
          </note>
          <note>
            kanalerna visar 23 timmar mer våld än sport per vecka.
          </note>
          <note>
            Stockholms filmfestival fattade nu för första gången i sin historia
            beslutet att visa pornografisk film.
          </note>
          <note>
            Har kulturministern några bromsverktyg för den utveckling som
            alltmer påverkar barn och ungdom?
          </note>
          <note>
            Jag inser att mycket av skolans problem i dag ligger just här.
          </note>
          <note>
            Anf. 153 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Den undersökning som Ulla-Britt
          </note>
          <note>
            Hagström refererar till visade också att det fanns ett mycket
            verksamt medel mot ökat våld i televisionen, och det var att satsa
            ordentligt på public service, där andelen våldsinslag sjönk ordentligt.
            Det var i de kommersiella kanalerna som våldet ökade.
          </note>
          <note>
            Därför tycker jag att det är viktigt att vi fortsätter att se
            till att vi har distributionsformer men också resurser som gör
            det möjligt för en stark public service att leva vidare. Sedan
            ska vi på EU-nivå försöka se till att vi har TV-direktiv som gör
            att vilken "skit"
          </note>
          <note>
            som helst, om jag uttrycker mig grovt, inte kan komma ut i våra
            TV-apparater.
          </note>
          <note>
            På ett ministerrådsmöte redan nästa vecka i Bryssel kommer vi
            att diskutera de här frågorna. Sverige, som är väldigt aktivt
            när det gäller barn- och medieområdet, kommer att hålla en inledning
            på denna punkt. Sedan kommer vi att driva detta arbete vidare
            när Sverige blir ordförandeland i EU.
          </note>
          <note type="speaker">
            Anf. 154 ULLA-BRITT HAGSTRÖM (kd):
          </note>
          <note>
            Fru talman! Jag vill tacka kulturministern för detta svar. Jag
            vet att public service-företagen måste hålla sig till vissa restriktioner.
            Den undersökning jag nämnde visar att mest våld visas i TV 3 och
            Kanal 5, och TV 4 ligger i mitten.
          </note>
          <note>
            Just det faktum att vi med skattepengar från kommuner, och också
            från staten, stöder utbud av porr, sex och våld är en utmaning
            för oss riksdagsledamöter. Det är väldigt bra att man tar upp
            det här i
          </note>
          <note>
            EU-arbetet.
          </note>
          <note>
            Jag vill fråga om det finns fler arenor som kulturministern anser
            att vi kan föra den här debatten på.
          </note>
          <note>
            Den debatt som försiggick för några år sedan, där föräldrar och
            andra var med i diskussionen, har nämligen tystnat.
          </note>
          <note>
            Anf. 155 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag tycker att det är utmärkt om den här debatten
            kan ta ny fart. Jag tycker också att det är ett väldigt viktigt
            arbete som t.ex. socialdemokrater och kristdemokrater och andra
            driver i Digital-TV-
          </note>
          <note>
            kommittén. Den handlar nämligen om att få in de kommersiella
            kanalerna i det digitala marknätet, som ger riksdagen möjlighet
            att sätta upp vissa, om än icke alltför ambitiösa, gränser för
            vad som får sändas ut till våra barn. Tyvärr finns det två partier
            i riksdagen som anser att detta är att utöva statlig kontroll
            och censur, men jag hoppas att kristdemokraterna kan tala med
            sina moderata kamrater och se till att vi får ordning och reda
            på detta område.
          </note>
          <note>
            När det gäller Stockholms filmfestival är det en helt annan sak.
            Det är en medveten publik, som själv gör ett val, som är vuxen
            och som går dit och ser pornografisk film. Jag tycker att man
            har rätt att göra det som vuxen.
          </note>
          <note>
            Svensk turistnäring
          </note>
          <note>
            Anf. 156 MARGARETA CEDER-
          </note>
          <note>
            FELT (m):
          </note>
          <note>
            Fru talman! Jag vill ställa en fråga till finansministern.
          </note>
          <note>
            Sverige har i dag en negativ situation i jämförelse med övriga
            Europa avseende konkurrensen inom turistnäringen, mycket beroende
            på de höga svenska momssatserna. Därav ställer jag följande fråga:
            Hur avser finansministern att agera för att förbättra svensk turistnärings
            konkurrenssituation?
          </note>
          <note>
            Anf. 157 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den bästa grunden för svensk turistnäring är naturligtvis
            att vi har en bra ekonomisk utveckling i vårt eget land, eftersom
            en stor del av vår turism trots allt är inhemsk. Har vi dessutom
            en god egen ekonomisk utveckling i vårt land har vi också möjligheter
            att ordna olika typer av arrangemang och aktiviteter som lockar
            hit utländska turister.
          </note>
          <note>
            När svensk ekonomi på senare tid har gått bra och vi har haft
            en bra tillväxt, har vi också på många håll kunnat se en växande
            turistström. Jag tror att det bästa inslaget är en kombination
            av en bra ekonomisk politik och en bra tillväxt, som vi har just
            nu. Det kan också ge goda förutsättningar för turistnäringen.
            Det finns också många andra saker som kan göras för turistnäringen,
            som näringspolitiska och andra insatser.
          </note>
          <note>
            Anf. 158 MARGARETA CEDER-
          </note>
          <note>
            FELT (m):
          </note>
          <note>
            Fru talman! Jag har då automatiskt en följdfråga.
          </note>
          <note>
            Den svenska skatten är högre än den europeiska inom turistnäringen,
            och det gör att kostnaderna för att turista i Sverige blir högre.
            Följaktligen är det ett stort antal turister som väljer andra
            nationer för sin semester. Detta gäller såväl svenska som utländska
            turister. Vad avser finansministern att göra?
          </note>
          <note>
            Anf. 159 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Kostnadsläget för den som åker till
          </note>
          <note>
            Sverige från ett annat land hänger naturligtvis ihop med varifrån
            man kommer. Ofta är det transportkostnaden som är den stora kostnaden,
            och vi i norra delen av Europa har självfallet inte samma goda
            läge som länderna mitt i Europa. Det är ett hinder som vi aldrig
            kan komma runt.
          </note>
          <note>
            Däremot tror jag att vi kan utveckla vår egen turism på olika
            sätt, inte minst genom att ha kompetent, utbildad personal. Många
            kommuner satsar i dag via sin gymnasieutbildning och yrkesutbildning
            på att just ge personalen goda förutsättningar. Jag tror att det
            kommer att vara väldigt bra för att öka turismen.
          </note>
          <note>
            Om vi har intressanta saker att visa upp och en kompetent personal
            kan det bidra till ökad svensk turism i ett bra, växande ekonomiskt
            klimat i Sverige.
          </note>
          <note>
            F-skattsedel till utländska medborgare
          </note>
          <note type="speaker">
            Anf. 160 ANDERS KARLSSON (s):
          </note>
          <note>
            Fru talman! Jag skulle vilja ställa en fråga till finansministern.
          </note>
          <note>
            I gårdagens DN kunde vi läsa rubriken "Polska företagare billig
            arbetskraft". Det bygger på att konsultföretag i nordvästra Skåne
            förmedlar polska hantverkare med F-skattsedel till 100 kr per
            timme under maximalt tre månader. Skattemyndigheten utfärdar F-
          </note>
          <note>
            skattsedel till de polska medborgarna utan att de har arbetstillstånd.
          </note>
          <note>
            Invandrarverket har däremot motsatt uppfattning.
          </note>
          <note>
            De menar att alla utlänningar måste följa utlänningslagen, som
            stipulerar att arbetstillstånd är ett måste.
          </note>
          <note>
            Min fråga är därför vems tolkning som ska gälla.
          </note>
          <note>
            Anf. 161 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Anders Karlsson pekar på en gråzon i vår lagstiftning.
            Å ena sidan vill vi bidra till att den som ska driva näringsverksamhet
            ska få F-skattsedel.
          </note>
          <note>
            Vi är väldigt generösa på den punkten. Å andra sidan ska alla
            som vill jobba i Sverige behandlas på samma sätt. Den som kommer
            hit från ett annat land måste alltså ha arbetstillstånd. Den som
            kommer hit som företagare har möjlighet att få undantag från den
            lagstiftning som finns om arbetstillstånd.
          </note>
          <note>
            Här finns uppenbarligen ett problem, en gråzon, där det inte
            har förutsetts att olika lagstiftningar kan möta varandra.
          </note>
          <note>
            Mitt svar till Anders Karlsson är att jag lovar att se över lagstiftningen
            på det här området och se om man kan hantera problemet.
          </note>
          <note type="speaker">
            Anf. 162 ANDERS KARLSSON (s):
          </note>
          <note>
            Fru talman! Jag tackar finansministern för svaret.
          </note>
          <note>
            Kan man inom en ganska snar framtid få se en förändring av detta?
            Det håller faktiskt på att sprida sig och bli ett ganska stort
            problem i södra delarna av
          </note>
          <note>
            Sverige.
          </note>
          <note>
            Anf. 163 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan inte ange någon tidtabell, men jag är lika
            angelägen som Anders Karlsson om att vi snabbt ska kunna göra
            någonting åt det här.
          </note>
          <note type="speaker">
            Anf. 164 ANDRE VICE TALMANNEN:
          </note>
          <note>
            Jag vill tacka regeringens företrädare, kammarens ledamöter och
            åhörarna till denna frågestund.
          </note>
          <note>
            Frågestunden är avslutad.
          </note>
          <note>
            7 § (forts. från 5 §) Utgiftsramar och beräkning av statsinkomsterna,
            m.m. (forts. FiU1)
          </note>
          <note type="speaker">
            Anf. 165 CARL FREDRIK GRAF (m) replik:
          </note>
          <note>
            Fru talman! Marie Engström ställde en rad frågor till mig. Det
            var inte så många som handlade om skatter, utan det var mest frågor
            om allmän ekonomisk politik och budget. De hörde egentligen mer
            hemma i den debatt som finansutskottets ledamöter förde på förmiddagen.
            Jag ska gärna ta mig an dem, men förbehåller mig också rätten
            att vid sidan av skattefrågorna ställa frågor om Vänsterpartiets
            budgetpolitik.
          </note>
          <note>
            Marie Engström talar om enorma moderata skattesänkningar. Sanningen
            är att vi har förslag om skattesänkningar för nästa år på ungefär
            23 miljarder.
          </note>
          <note>
            Sedan ökar de under treårsperioden så att de till slut når samma
            nivå som gällde vid regeringen Bildts avgång 1994. Det är alltså
            det som är det enorma. Jag anser att detta är en början. Vi måste
            gå vidare av olika skäl som jag redde ut i mitt inledningsanförande.
          </note>
          <note>
            Marie Engström frågade också om hushållstjänster och om det ger
            fler jobb om man sänker skatten.
          </note>
          <note>
            Jag tror det. Jag tror entydigt att om man kan förändra beskattningen
            på tjänstesektorn kommer en hel del av de jobb som i dag utförs
            svart att utföras vitt. Ett bra exempel på att det kan bli på
            det viset är den skattereduktion på byggnadsarbete som vi hade
            för ett par år sedan. Branschen vittnar entydigt om att det förvandlat
            svarta jobb till vita. Det är bra för alla. Delar
          </note>
          <note>
            Marie Engström uppfattningen att exemplet när det gäller byggnadsarbeten
            var bra? Eller var det dåligt?
          </note>
          <note>
            Om det var bra, varför är det inte överförbart på andra sektorer
            inom tjänstesektorn?
          </note>
          <note>
            Marie Engström tog också upp ett antal förslag och frågade vad
            vi hade beträffande bl.a. handikappade. Ur vår motion konstaterar
            jag att vi satsar på ökat stöd till handikappade med 1,6 miljarder
            mer än regeringen. Vi har en bättre tandvårdsförsäkring, 0,3
          </note>
          <note>
            miljarder. Återställd änkepension, 1,4 miljarder. Min fråga till
            Marie Engström är: Kommer Marie Engström att verka här i riksdagen
            för att Vänsterpartiet ska återställa änkepensionerna? Det är
            människor som i regel inte kan påverka sin egen inkomst. Det är
            min enda fråga. Vänsterpartiet har tidigare sagt att man ställer
            upp på detta, men viljan att vara med vid maktens grytor gjorde
            att man skippade änkorna och avstod från att driva det förslaget.
            Hur kommer Marie
          </note>
          <note>
            Engström att driva den frågan i framtiden?
          </note>
          <note type="speaker">
            Anf. 166 MARIE ENGSTRÖM (v) replik:
          </note>
          <note>
            Fru talman! Det var en lång rad frågor jag fick tillbaka. Jag
            skulle vilja svara Carl Fredrik Graf på det sättet att om Carl
            Fredrik Graf tycker att de frågor jag har ställt kanske inte har
            så stor bäring på skattefrågor utan mer på budgetfrågor är de
            ändå föranledda av att ni lägger fram en lång rad förslag om skattesänkningar.
            Det tror jag att Carl Fredrik Graf måste hålla med mig om. Det
            handlar inte bara om att frikoppla skattefrågorna från övriga
            budgetfrågor.
          </note>
          <note>
            Minskar vi inkomsterna för staten, får det också betydelse för
            utgifterna. Minskar vi inkomsterna, måste vi minska utgifterna.
            I någon mening måste också politiken hänga ihop. Min mening var
            att ge Carl Fredrik
          </note>
          <note>
            Graf en möjlighet att tala om hur detta hänger ihop för moderaterna.
          </note>
          <note>
            Sedan tog Carl Fredrik Graf upp frågan om hushållsnära tjänster.
            Jag tycker att det är svårt med den typen av förslag. Jag kan
            bara tänka mig en lång rad gränsdragningsproblem som genast kommer
            att bli uppenbara. Därför sätter jag ett stort frågetecken för
            era förslag. Carl Fredrik Graf har fortfarande inte svarat mig
            på om han tror att detta konkret skulle ge
          </note>
          <note>
            100 000 nya jobb. Nya jobb, sade Carl Fredrik Graf, men inte
            100 000 nya jobb.
          </note>
          <note>
            Sedan till frågan om änkepensionerna. Det är en fråga som Vänsterpartiet
            har jobbat för ganska rejält.
          </note>
          <note>
            Men jag tolkar också detta som att Carl Fredrik Grafs parti ingår
            i genomförandegruppen, och den här frågan ägs till stor del av
            den gruppen av partier.
          </note>
          <note type="speaker">
            Anf. 167 CARL FREDRIK GRAF (m) replik:
          </note>
          <note>
            Fru talman! Det var inget speciellt elegant sätt
          </note>
          <note>
            Marie Engström använde när hon försökte glida ur frågan om änkepensionerna
            genom att hoppa till pensionsförhandlingarna. Försämringen av
            änkepensionerna var ett konkret förslag i riksdagen för några
            år sedan. Vänsterpartiet röstade entydigt för försämringar för
            änkorna. Moderaterna och ett par borgerliga partier röstade för
            att man skulle ha den gamla ordningen kvar. Marie Engström har
            inget besked till dagens änkor om hur man konkret tänker göra
            nu. Ja, beskedet finns ju i betänkandet, men Vänsterpartiet ställer
            inte upp för änkorna. Det kan man i och för sig tolka det hela
            som.
          </note>
          <note>
            När det gäller hushållstjänsterna går det naturligtvis inte att
            beräkna huruvida det blir 100 000 eller
          </note>
          <note>
            90 000 nya jobb. Jag tror att det blir avsevärt fler vita arbetstillfällen
            i Sverige om vi sänker beskattningen på hushållstjänster. Jag
            är öppen för att diskutera vilken metod man ska använda. Men exemplet
            från den tid när vi hade skattereduktion för byggnadsarbeten tycker
            jag talar till förmån för att man ska pröva denna typ av lösningar.
            Jag beklagar att Vänsterpartiet av ideologiska och andra skäl
            inte tycker sig kunna ställa upp på att utveckla tankar i den
            riktningen.
          </note>
          <note>
            Ska jag tolka Marie Engströms besked beträffande änkorna, fru
            talman, som någonting som bordläggs för framtiden? Vänsterpartiet
            är inte berett att nu och konkret här i riksdagen rösta för förbättringar.
          </note>
          <note type="speaker">
            Anf. 168 MARIE ENGSTRÖM (v) replik:
          </note>
          <note>
            Fru talman! Eftersom Carl Fredrik Graf så gärna vill prata historia
            kan jag gå ännu längre tillbaks i historien och tala om att Vänsterpartiet
            inte på något sätt aktivt har deltagit i försämringarna för änkorna.
          </note>
          <note>
            Det var ett annat parti som deltog i det beslutet. Det var Centerpartiet
            tillsammans med Socialdemokraterna. Det är snarare Centerns företrädare
            som kan förklara för Carl Fredrik Graf varför vi befinner oss
            i den situation som vi har i dag.
          </note>
          <note>
            När det gäller frågan om pengar till kommunerna för de åtaganden
            vi har inom vård och omsorg tycker jag inte att det svar jag har
            fått från Carl Fredrik Graf känns betryggande. Era reservationer
            handlar om en social nedrustning. Det var utifrån det som jag
            ställde mina frågor. Jag tror mig veta att moderaternas politik
            inte på något sätt kommer att förbättra för de grupper som är
            värst utsatta i dag.
          </note>
          <note type="speaker">
            Anf. 169 HOLGER GUSTAFSSON (kd):
          </note>
          <note>
            Fru talman! Kristdemokraterna känner det som en stor framgång
            att regeringen äntligen har börjat upptäcka och inse högskattesamhällets
            svarta och begränsande baksidor. Det är en framgång att regeringen
            börjar förstå att högskattesamhället placerar oss i strykklass
            då det gäller att konkurrera på en öppen och fri världsmarknad,
            där andra producenters kostnader är väsentligt lägre än de svenska
            producenternas.
          </note>
          <note>
            Det är vår förhoppning att denna insikt nu ska användas till
            genomgripande strukturella förändringar i vårt skattesystem, trots
            högkonjunkturen. Att Sverige just nu har svepts in i en högkonjunktur
            får inte innebära att regeringen tar en åtgärdspaus. Nej, tvärtom,
            det är just under en högkonjunktur som man kan och ska företa
            förändringar i ett skattesystem. Det är oändligt mycket svårare
            att göra detta när det är lågkonjunktur och högre arbetslöshet.
          </note>
          <note>
            Sverige behöver en skattereform som tar sikte på att anpassa
            våra skatter till den omvärld där våra företag konkurrerar för
            att kunna upprätthålla sysselsättning och ekonomisk tillväxt,
            som sedan ska ge oss den goda skolan, den goda vården och omsorgen
            som vi alla vill ha.
          </note>
          <note>
            Den kristdemokratiska skattepolitiken ansluter väl till marknadsekonomins
            villkor för att på dessa villkor skapa gemensamma välfärdsvinster
            som vi vill förverkliga för medborgarnas räkning i den typ av
            välfärd som en god skola, vård och omsorg innebär.
          </note>
          <note>
            Fru talman! Dagens inkomstskatter drabbar lågoch medelinkomsttagarna
            mest. Den mest kännbara skatten är kommunalskatten, som drabbar
            alla lika oavsett inkomstnivå. Därtill kommer den statliga skatten
            på 20 % för alla som tjänar över 232 600 kr per år och med 25
            % för dem som tjänar över 32 500
          </note>
          <note>
            kr per månad. Vi kristdemokrater anser att inkomstskatten inte
            ska överstiga 50 % totalt.
          </note>
          <note>
            Fru talman! Den kristdemokratiska skattepolitiken är ett reellt
            alternativ till regeringens skattepolitik. De viktigaste målen
            är att stödja näringslivet och därmed ökad sysselsättning med
            egna inkomster för alla medborgare samt att rikta in sig på möjliga
            skattesänkningar för låg- och medelinkomsttagare. Jag vill redogöra
            för de skattesänkningar vi har fokuserat på i denna budget.
          </note>
          <note>
            Det ska vara ett kraftigt höjt grundavdrag vid den kommunala
            beskattningen. Grundavdraget ska höjas till 18 300 kr redan år
            2000. Detta ger inte bara skattesänkningar för dem som arbetar
            utan också för
          </note>
          <note>
            Sveriges pensionärer och handikappade.
          </note>
          <note>
            Det gäller att ta bort den nya värnskatten på 25 %
          </note>
          <note>
            för att på så sätt stimulera utbildning och engagemang i kvalificerat
            arbete för dem som vill gå så långt.
          </note>
          <note>
            Det handlar om att gränsen för avdrag för kollektiva resor ska
            sänkas från 7 000 kr till 6 000 kr per år.
          </note>
          <note>
            Det gäller också dem som använder egen bil till och från arbetet.
          </note>
          <note>
            Vi vill förändra systemet med statlig fastighetsskatt. Den bör
            avvecklas. I stället bör kommunerna ges möjlighet att ta ut en
            extra avgift för att täcka gatuunderhåll, brandförsvar och annan
            kommunal service som är kopplad direkt till fastigheten.
          </note>
          <note>
            Vi har också satsat pengar på att lindra den orimligt höga fastighetsskatten
            som drabbar vissa storstadsområden och attraktiva kustområden.
            Där anslår vi 100 miljoner kronor för år 2000.
          </note>
          <note>
            Vi satsar också på en avdragsrätt för individuella utbildningskonton
            från år 2000.
          </note>
          <note>
            Ett förbättrat skatteavdrag för pensionssparande införs för hushållen,
            dvs. från ett halvt till ett helt basbelopp.
          </note>
          <note>
            Vi vill sänka momsen på barnböcker till 6 % redan år 2000.
          </note>
          <note>
            Tjänstesektorn ges helt nya förutsättningar att växa genom en
            50-procentig skattereduktion för de privata hushållens köp av
            tjänster i det egna hemmet.
          </note>
          <note>
            Royaltyintäkter bör befrias från skatt de två första åren.
          </note>
          <note>
            Fru talman! Kristdemokraterna anser att det är av största vikt
            att Sverige får ett småföretagarvänligt klimat, inte minst för
            att huvuddelen av medborgarna får sin försörjning från små och
            medelstora företag.
          </note>
          <note>
            Klimatet och förutsättningarna skulle förbättras avsevärt genom
            kristdemokraternas skattepolitik, som bl.a. innebär följande.
          </note>
          <note>
            Arbetsgivaravgifterna sänks med 10 % på lönesummor upp till 900
            000 kr per år fr.o.m. år 2001.
          </note>
          <note>
            Detta ger de små företagen ökade möjligheter att anställa och
            skapa nya jobb.
          </note>
          <note>
            Ett riskkapitalavdrag införs fr.o.m. år 2001. Det innebär att
            personer som köper nyemitterade aktier i onoterade bolag har möjlighet
            att till ett riskkapitalavdrag upp till 100 000 kr göra investeringar
            med bättre ekonomi.
          </note>
          <note>
            Vidare ska dubbelbeskattningen på avkastningen på aktier avvecklas
            helt. Så kan vi få in riskvilligt kapital i små och medelstora
            företag.
          </note>
          <note>
            Den förmögenhetsskatt som i dag 17 av Sveriges
          </note>
          <note>
            18 miljardärer är befriade från bör tas bort för övriga medborgare.
            Det är en rättvisefråga.
          </note>
          <note>
            Den särskilda löneskatten på vinstandelar för anställda ska avskaffas.
          </note>
          <note>
            Samtliga personskadekostnader i samband med trafikolyckor förs
            över till trafikförsäkringen. Detta ger en möjlighet till sänkning
            av fordonsskatten med i storleksordningen 1 miljard kronor.
          </note>
          <note>
            Skatten på diesel inom jordbruket ska sänkas till
          </note>
          <note>
            53 öre per liter. Regeringens förslag till industribeskattning
            av eldningsolja genomförs redan den 1
          </note>
          <note>
            januari 2000. Skattehöjningen på diesel med 25 öre per liter
            ska avstyrkas i avvaktan på mer långsiktiga åtgärder för åkerinäringens
            konkurrensneutralitet.
          </note>
          <note>
            Sist, men inte minst, vill vi se ett yrkesfiskaravdrag och ett
            fiskekonto för branschen.
          </note>
          <note>
            Det är mycket angeläget med en vändning i småföretagarklimatet
            i Sverige, så att svenska småföretagare känner sig positivt uppskattade
            av svenska myndigheter.
          </note>
          <note>
            Fru talman! Kristdemokraterna ställer inte upp på regeringens
            dåligt genomtänkta och orättvisa maxtaxa på dagis. Vårt alternativ
            innehåller en avdragsrätt för styrkta barnomsorgskostnader på
            max 10 % av prisbasbeloppet från den 1 juli år 2000 för alla barn
            mellan ett och tre år.
          </note>
          <note>
            Fru talman! Visst är skattepolitiken i hög grad ideologisk. Här
            går ofta skärningspunkten mellan det kollektiva samhället och
            ett samhälle som vill lyfta fram människan, familjen och individen.
            Men några områden bör vi kunna samarbeta kring. För det första:
          </note>
          <note>
            Vi ska kunna försörja oss genom att näringslivet ges förutsättningar
            till produktion och nya jobb. För det andra: Sverige ska stå för
            en rimlig inkomstfördelning. Vi ska ta väl hand om barn, sjuka,
            handikappade, pensionärer och de som står utanför arbetsmarknaden.
            Detta borde kunna leda till en helt annan kraft i de överläggningar
            kring skattefrågor som finansministern har tagit initiativ till.
          </note>
          <note>
            Fru talman! Jag vill avsluta mitt anförande med att yrka bifall
            till reservationerna 1, 22 och 26.
          </note>
          <note type="speaker">
            Anf. 170 ROLF KENNERYD (c):
          </note>
          <note>
            Fru talman! Den svenska ekonomin beter sig för närvarande ganska
            hyggligt. Det mödosamma saneringsarbete för våra gemensamma finanser
            som Centerpartiet medverkat till under två mandatperioder har
            burit frukt. Det har skett dels under den borgerliga regeringsperioden,
            dels senare i samarbete med den socialdemokratiska regeringen.
          </note>
          <note>
            Det finns emellertid anledning att varna för alltför optimistiska
            tongångar när det gäller den långsiktiga utvecklingen framöver.
            Lena Ek har tidigare i dag berört anledningarna till varningsfingret.
            Jag ska därför inte upprepa dem. Men jag skulle vilja symboliskt
            uttrycka det så här: Om det tidigare under 90-
          </note>
          <note>
            talet har varit så att vi har haft näsan just över vattenytan
            - med t.o.m. några rejäla kallsupar - har vi nu fått hakan just
            över vattenytan. Det är alltjämt ett tämligen instabilt läge.
          </note>
          <note>
            Den slutsats som vi drar av detta är att det alltjämt finns anledning
            att iaktta stor försiktighet när det gäller såväl stora skattesänkningar
            som stora kostnadsökningar. För vår del avvisar vi både lättsinniga
            skattesänkningar och ansvarslösa kostnadsökningar.
          </note>
          <note>
            Vi har formulerat en mycket grov målsättning som innebär att
            över en konjunkturcykel använda det överskott som skulle uppstå
            utan förändrade politiska beslut med ungefär en tredjedel för
            skattesänkningar, en ytterligare tredjedel för angelägna kostnadsökningar
            - t.ex. ökning av pensionstillskottet för låginkomstpensionärerna
            - och den återstående tredjedelen till att betala av på statsskulden.
          </note>
          <note>
            Detta leder till att det erfordras en hård prioritering bland
            de var och en för sig angelägna skattesänkningar som kan anföras.
            För Centerpartiets del inriktar vi skatteåtgärderna så att de
            medverkar till ökad tillväxt, bättre miljö och ett socialt ansvar
            för dem som har knappa resurser. Skattesystemet ska gynna arbete
            och kunskap och därmed stärka människors ställning på arbetsmarknaden.
            Målsättningen är att sänka skattetrycket i den takt en ekonomi
            i balans medger.
          </note>
          <note>
            Fru talman! Regeringen och dess samarbetspartier säger sig i
            första hand rikta sina skattesänkningar till låg- och medelinkomsttagare.
            Det är inte sant. Pensionärer får ingen sänkning alls. Många handikappade
            får inte heller någon skattesänkning. Bland de yrkesarbetande
            - alltså de som faktiskt får del av regeringens inkomstskattesänkningar
            - får den som tjänar
          </note>
          <note>
            100 000 kr om året en hundralapp i sänkning per månad, medan
            den som tjänar 300 000 kr och därutöver får en sänkning som är
            tre och en halv gånger så stor, dvs. ungefär 350 kr per månad.
          </note>
          <note>
            Också Centerpartiet satsar huvuddelen av sitt skattesänkningsutrymme
            på sänkta inkomstskatter just på låg- och medelinkomsttagare,
            men till skillnad från regeringen och dess samarbetspartier håller
            vi vad vi lovar. Vi uppfyller det som vi säger oss vilja uppfylla.
            Vi låter också pensionärer och studerande få del av skattesänkningarna.
            Vår metod med ett höjt grundavdrag ger dessa grupper samma sänkning
            som yrkesverksamma i samma inkomstläge. Varför anser inte ni socialister
            av olika nyanser att också pensionärer och studerande är värda
            att få sänkt inkomstskatt?
          </note>
          <note>
            Marie Engström utfärdade i sitt anförande ett löfte, nämligen
            att arbeta för förbättringar för pensionärerna. Vi får väl se
            vad det kommer att visa sig vara värt. Hitintills har Marie Engströms
            insatser också i det här hänseendet visat sig väga lätt.
          </note>
          <note>
            Vår modell med höjt grundavdrag för att sänka inkomstskatten
            innebär också att de yrkesverksamma får minst 150 kr per månad
            i skattesänkning.
          </note>
          <note>
            Fru talman! En teknisk och formell konsekvens av att använda
            höjt grundavdrag som metod för inkomstskattesänkning är att kommunerna
            ska kompenseras för det bortfall av kommunalskatt som blir följden.
          </note>
          <note>
            Detta innebär i sig inget problem. Det finns etablerade system
            för denna kompensation till kommunerna. I
          </note>
          <note>
            kombination med rådande utgiftstak uppstår emellertid problem
            genom att statens utgifter för statsbidrag till kommunerna formellt
            sett överskrider utgiftstaket.
          </note>
          <note>
            Systemet med utgiftstak är av utomordentligt värde för att hålla
            kostnaderna i styr över tiden. Det ska bibehållas och efterlevas.
            På just denna punkt måste emellertid systemet med utgiftstak justeras.
            För balansen i statsbudgeten är dessa regleringar med kommunsektorn
            till följd av förändringar i skattesystemet ett nollsummespel.
            Det är naturligtvis helt olämpligt att budgetsystemet med utgiftstak
            i detalj ska styra skattesystemets utformning. Därför bör teknikaliteterna
            i detta hänseende rättas till.
          </note>
          <note>
            Vi satsar vidare på att ytterligare stimulera förutsättningarna
            för småföretagande genom att sänka arbetsgivaravgifterna för småföretag.
            Vi gör det genom samma teknik som tillämpades under vårt samarbete
            med regeringen under förra mandatperioden, dvs. genom en sänkning
            av avgiften på en lönesumma upp till en viss nivå. Vi lägger nu
            fram förslag om såväl ytterligare sänkning av procentsatsen som
            en ytterligare höjning av den lönesumma på vilken sänkningen beräknas.
            Sänkta arbetsgivaravgifter torde vara en av de mest effektiva
            metoderna för att stimulera företagsamheten, och det är för mig
            närmast en gåta varför moderaterna, som ju föreslår skattesänkningar
            på snart sagt varje annat område, inte lägger fram förslag om
            sänkta arbetsavgifter. Här borde finnas förutsättningar för en
            gemensam borgerlig offensiv för att öka tillväxten genom ett gynnsammare
            småföretagarklimat.
          </note>
          <note>
            Fru talman! Jordbrukets konkurrensvillkor har under senare år
            varit föremål för utredning och debatt. Den s.k. Björkska utredningen
            slår fast att de svenska jordbrukarna bär en ryggsäck som är avsevärt
            tyngre än den som deras nordiska yrkesbröder bär. Utredningen
            lade också fram konkreta förslag för att minska tyngden av ryggsäcken.
            Nu har regeringen sent omsider anammat några av utredningens förslag,
            men huvuddelen av ryggsäcken kvarstår. Vi föreslår att hela ryggsäcken
            lyfts av. Det är en förutsättning för att svenska konsumenter
            ska kunna ha tillgång till säkra svenska livsmedel och för att
            vi ska kunna behålla det öppna landskap som vi alla eftersträvar.
          </note>
          <note>
            Det är också en förutsättning för att vi ska kunna upprätthålla
            en hög sysselsättningsnivå i livsmedelssektorn.
          </note>
          <note>
            Fru talman! En dramatisk skatteförändring inträffar nu vid årsskiftet
            när det gäller reavinstbeskattningen av villor och näringsfastigheter.
            Det är en följd av skattereformen för tio år sedan. När övergångsbestämmelserna
            nu upphör sker en kraftig skatteskärpning framför allt vid långa
            innehavstider.
          </note>
          <note>
            Det leder utöver själva skatteskärpningen till flera oönskade
            effekter. En är att inoptimala, hastigt påkomna överlåtelser tidigareläggs
            före årsskiftet. En annan och bestående effekt är att det blir
            nästan oöverkomliga problem att fastställa historiska ingångsvärden
            vid långa fastighetsinnehav. Problemen uppstår såväl för den enskilde
            som för skattemyndigheterna och blir därmed ett hot mot rättssäkerheten
            i detta hänseende.
          </note>
          <note>
            Så sent som i vårbudgeten aviserade regeringen en förändring
            av det s.k. stickåret som skulle lindra de problem som nu uppstår.
            Av allt att döma har regeringen fallit till föga under förhandlingarna
            med sina samarbetspartner. Varför har Marie Engström drivit denna
            fråga så hårt? Majoriteten skriver att det inte nu bör läggas
            fram något förslag om ett nytt stickår.
          </note>
          <note>
            Vad innebär det, Arne Kjörnsberg och Marie Engström? Är avsikten
            att senare lägga fram sådant förslag? I så fall när, och varför
            inte nu? Vår uppfattning är att riksdagen borde ta ett aktivt
            beslut om en förlängning av övergångsbestämmelserna för att ge
            rådrum för att hitta ett system som inte innehåller de stora och
            onödiga problem som nu uppstår.
          </note>
          <note>
            Fru talman! För övrigt anser jag att regeringen på ett flagrant
            sätt misskött de s.k. skattesamtalen genom att sakna strategi
            för deras bedrivande.
          </note>
          <note type="speaker">
            Anf. 171 MARIE ENGSTRÖM (v) replik:
          </note>
          <note>
            Fru talman! Av Rolf Kenneryds anförande framgår att han inte
            verkar ha speciellt stort förtroende för mig, varken för vad jag
            säger eller för vad jag gör.
          </note>
          <note>
            Vad först gäller pensionärernas situation vill jag säga att jag
            egentligen är en ganska ärlig person, Rolf
          </note>
          <note>
            Kenneryd. Säger jag från talarstolen att jag försöker jobba för
            en viss sak, tänker jag faktiskt också göra det. Jag brukar nog
            inte ljuga. Om jag inte lyckas tänker jag också komma tillbaka
            till kammaren och tala om det.
          </note>
          <note>
            När det sedan gäller reavinstbeskattningen och stickåret som
            det inte blev någon förändring av måste jag faktiskt säga att
            jag inte har påverkat dess utformning ett dugg. Det var inte min
            idé att man inte skulle röra stickåret.
          </note>
          <note>
            Det var ett mycket ärligt svar till Rolf Kenneryd.
          </note>
          <note type="speaker">
            Anf. 172 ROLF KENNERYD (c) replik:
          </note>
          <note>
            Fru talman! Jag kan avslöja för Marie Engström och kammarens
            ledamöter i övrigt att jag har stort förtroende för Marie Engström
            som person, när vi nu har lärt känna varandra. Jag har dock inga
            belägg för att hysa förtroende för det arbete som Marie Engström
            utfört specifikt i de avseenden som jag har funnit anledning att
            kritisera. Resultatet har i det ena fallet, när det gäller pensionärerna,
            uteblivit. I det andra fallet tar jag Marie Engström på orden
            och inser att det inte är Marie Engström som inom sitt parti har
            legat bakom att partiet på denna punkt alldeles uppenbarligen
            har utövat inflytande i förhandlingar med regeringspartiet.
          </note>
          <note type="speaker">
            Anf. 173 MARIE ENGSTRÖM (v) replik:
          </note>
          <note>
            Fru talman! Jag kan konstatera att Rolf Kenneryd tillmäter mig
            och mitt parti väldigt stor betydelse. Det får jag tacka för.
            Rolf Kenneryd borde också veta att det kräver sitt arbete att
            förhandla med ett större parti.
          </note>
          <note>
            Jag kan hänvisa till mitt förra svar. Jag jobbar efter min övertygelse.
            Så stort som vårt parti är, så stor möjlighet har vi att påverka
            utformningen av politiken.
          </note>
          <note>
            Jag ser inte politiken som någonting statiskt. Jag ser det som
            en process. Man lyfter frågor och kan jobba med dem länge. Har
            man lagt en fråga åt sidan vid ett tillfälle behöver inte det
            betyda att man inte kan ta upp den till diskussion igen. Jag tror
            att Rolf
          </note>
          <note>
            Kenneryd vet att det är så det går till. Det är så man för förhandlingar.
          </note>
          <note type="speaker">
            Anf. 174 ROLF KENNERYD (c) replik:
          </note>
          <note>
            Fru talman! Jag har förvisso erfarenhet av att samarbeta i många
            olika konstellationer och vet att man naturligtvis inte alltid
            får gehör för det man företräder.
          </note>
          <note>
            När det gäller just reavinstbeskattningen kan jag inte undgå
            att dra den slutsatsen att endera Vänsterpartiet eller Miljöpartiet
            eller båda i förening har påverkat regeringen att dra tillbaka
            det som man så sent som i vårbudgeten angav som en aviserad åtgärd
            i höstbudgeten.
          </note>
          <note>
            Om det nu är så att Marie Engström är av den uppfattningen att
            det borde genomföras åtgärder på det här området, låt oss då medverka
            till att bilda opinion för att så kommer att ske relativt snabbt.
            Jag är alldeles övertygad om att tillämpningen av det som nu kommer
            att inträda vid årsskiftet ger varje ansvarig politiker anledning
            att försöka rätta till de missförhållanden som då kommer att uppstå.
          </note>
          <note type="speaker">
            Anf. 175 JOHAN PEHRSON (fp):
          </note>
          <note>
            Fru talman! Folkpartiets prioriteringar och alternativ i skattepolitiken
            är kristallklara. Vår omvärldsanalys säger att vi måste sänka
            de mest skadliga skatterna först. Det är skatterna på arbete,
            sparande och risktagande som måste prioriteras. Det är med andra
            ord: de höga arbetsgivaravgifterna, förmögenhetsskatten, värnskatten
            och dubbelbeskattningen på aktier.
          </note>
          <note>
            Dessa utgör några strukturfel i det svenska skattesystemet. Den
            fortsatt oförändrat höga beskattningen på dessa områden är ett
            uttryck för vad Socialdemokraterna och dess stödpartier vill beskatta,
            inte vad de i det långa loppet kan beskatta. Man skulle kunna
            säga att regeringen och dess stödpartier håller kartan uppochner.
          </note>
          <note>
            Den svenska politiken på skatteområdet formas inte längre endast
            av den svenska riksdagen. Under de senaste åren har trycket från
            omvärlden på våra olika s.k. skattebaser tilltagit. Internationalisering,
            informationsteknik och EMU är några faktorer som bidrar till starkt
            ökad rörlighet för varor, tjänster, kapital och människor, helt
            enligt planerna och starkt önskvärt. Det sätter dock också en
            stark press på dessa tillika svenska skattebaser. I framtiden
            kan
          </note>
          <note>
            Sverige sannolikt därför mindre utforma sin skattepolitik med
            hänsyn till vad vi tycker att vi ska beskatta utan till det vi
            faktiskt kan beskatta. Det är den verklighet vi lever i.
          </note>
          <note>
            Vi kan dock alltid glädja oss åt att vi inte är ensamma att ha
            det svårt som högskatteland. Hela Europa i allmänhet och Norden
            i synnerhet står inför stora utmaningar. Senast i går kunde vi
            läsa om hur de lägre skatterna i övriga EU-länder gör det svårt
            att upprätthålla välfärden i Danmark. Danmark har världens näst
            högsta skattetryck. Den sammanlagt högsta momsen i världen som
            finns i Danmark leder till stora problem då danskarna i ett allt
            öppnare Europa köper alltmer utanför Danmark, elektroniskt eller
            fysiskt.
          </note>
          <note>
            De köper bilar i Sverige och öl i Tyskland. Det är två vanliga
            exempel.
          </note>
          <note>
            Utmaningarna i Sverige är därför logiskt sett inte mindre. Det
            framtida skattesystemet i Sverige och i andra länder kommer, om
            vi försiktigt lyfter blicken bortom dagens kortsiktiga budgetdebatt,
            forma sin ekvation av globaliseringens effekter på människors
            beteende och integrationen av finans- och kapitalmarknaderna.
          </note>
          <note>
            Fru talman! Människor skattemoral kan man tycka vad man vill
            om här från riksdagen. Men moralen är den verklighet som i allra
            högsta grad påverkar effektiviteten och därmed i praktiken rättvisan
            i det svenska skattesystemet. Man vill ju hellre anlita vit arbetskraft
            än svart, så sade en dam nyligen i en radiointervju där skatteutskottets
            ordförande medverkade. Men kvinnan agerade mot sin vilja och anlitade
            ändå svart städhjälp hemma.
          </note>
          <note>
            Det är matematikens benhårda lagar som leder fram till det faktum
            att den här kvinnan agerar på ett oönskat sätt och mot sitt samvete.
            Skattekilarna på arbete gör att människor ställs inför valet:
            300 kr vitt i timmen, eller 700 kr svart för samma timme, om man
            vill ha hjälp med städning. Det spelar sedan ingen roll hur upprörda
            vi är som utskottsordförande eller politiker i övrigt. Självklart
            spelar priset en roll för vanligt folk. Många väljer i dag mellan
            svart jobb eller inget jobb alls.
          </note>
          <note>
            Låt mig ge några andra exempel på hur omvärldsförändringar urholkar
            skattemoralen och skatteeffektiviteten genom att skattebaser sipprar
            ut från vårt land.
          </note>
          <note>
            Det gäller skatten på kapital och sparande. Svenska folket flyttar
            i dag sina pengar utomlands på grund av den i Sverige relativt
            höga kapitalbeskattningen.
          </note>
          <note>
            Enligt socialdemokraternas egen skatterapport uppgår kanske det
            sammanhållna beloppet utomlands till men än 300 miljarder kronor.
            Regeringen föreslår ingen åtgärd vare sig vad gäller kaptialskatter
            eller förmögenhetsskatt.
          </note>
          <note>
            Det gäller skatten på hantverk och skatten på arbete. Polska
            hantverkare arbetar i dag med F-
          </note>
          <note>
            skattsedel helt lagligt till kanske tredjedelen av kostnaden
            jämfört med att anlita ett svenskt tjänsteföretag för motsvarande
            sak. Den svarta tjänstesektorn i hem, som jag nyss berörde, och
            vid anlitande av hantverkare har en omfattning som är omöjlig
            uppskatta.
          </note>
          <note>
            Vår näringsminister Mona Sahlin vill sänka skatten för hushållstjänster
            för att höja skattemoralen.
          </note>
          <note>
            Riksskatteverkets generaldirektör har pekat på problemet i praktiken
            och funderat på om det trots allt inte finns ett samband mellan
            skattenivå och skattemoral. Jag tycker att både Mona Sahlin och
            Riksskatteverkets generaldirektör har rätt. Det är klart att det
            finns ett sådant samband.
          </note>
          <note>
            Det gäller skatten på inkomster. Alltfler människor flyttar utomlands
            från företagen och tillsammans med huvudkontoren. De långsiktiga
            effekterna kan bli allvarliga för Sverige. Fokus sattes senast
            i går åter på problemet genom den forskningsrapport som statliga
          </note>
          <note>
            Invest in Sweden Agency presenterade. Personbeskattningen spelar
            en inte oväsentlig roll för var kvalificerade människor helst
            vill arbeta och därmed var huvudkontoren hamnar. Att sedan den
            s.k. huvudsakliga finansiella marknaden finns utom Sverige talar
            egentligen ytterligare för personbeskattningen i vårt land måste
            vara relativt sett hygglig.
          </note>
          <note>
            Här får regeringens och dess stödpartiers värnskatt stå som en
            symbol för en politik som sätter ett rättviseideal framför en
            politik för ökad tillväxt av humankapitalet i vårt land. Det måste
            löna sig bättre att utbilda sig och arbeta i Sverige även för
            nyckelpersoner i företag av svenskt ursprung. Annars väljer man
            att etablera sig utomlands.
          </note>
          <note>
            Vad gäller investeringar är den samlade svenska beskattningen
            på riskkapital ett problem. Bolagsskatt, aktieägarskatt, reavinstskatt
            och förmögenhetsskatt är sammantaget skatter som motverkar investeringar
            i vårt land i stället för att uppmuntra dessa. Alternativet till
            en investering i Sverige är att inte göra den alls, sätta in pengarna
            på banken eller framför allt att göra den utomlands.
          </note>
          <note>
            I dag har vi riksdagsmajoritetens analys av omvärlden uppe till
            debatt i riksdagen. Man använder sig av ett statiskt kompensationstänkande
            som enda perspektiv. Regeringen talar egentligen inte om skattesänkningar,
            utan det handlar om kompensation för egenavgifter för inkomsttagarna.
            I stället för att analysera vilka som är de mest skadliga skatterna
            - jag har pekat på några - väljer regeringen att satsa i stort
            sett allt på ökad köpkraft eller kompensation för egenavgifter
            utan att ha några som helst avgörande förslag om förändringar
            av företagsamhetens villkor.
          </note>
          <note>
            När det gäller oförmågan att inse företagandets villkor kan man
            ta som exempel det, nästan, enda förslaget på företagsområdet
            av substans. Det gäller att man ökar möjligheten till uppsvällda
            periodiseringsfonder. Budskapet är klart. Pengar i företag är
            okej men inte pengar till den som tar hela risken med projektet
            med företaget. Den person som tar risken ska inte kunna få några
            pengar i fickan.
          </note>
          <note>
            Folkpartiet erkänner verkligheten och dess drivkrafter även om
            vi inte alltid gillar den. Därför möter vår skattepolitik framtidens
            utmaningar och inte gårdagens. Det måste således i framtiden löna
            sig bättre att arbeta om man vill ha fler jobb. Det måste således
            också löna sig mer att ta risker om man vill ha fler nya företag.
          </note>
          <note>
            Folkpartiet vill genom en marginalskattereform både för högutbildade
            och för medborgare med mer genomsnittliga inkomster förändra skattestrukturen.
          </note>
          <note>
            När det gäller marginalskatten finns det tre stora problem i
            vårt land: värnskatten, den låga brytpunkten och den s.k. LO-puckeln.
            De åtgärdas i vårt förslag till skattereform under de kommande
            åren i en trestegsraket. En viss del av utrymmet används också
            till en sänkning av skatten, lika för alla, och en särskild skattesänkning
            för barnfamiljer mot bakgrund av att de har varit de senaste årens
            stora förlorare.
          </note>
          <note>
            Vi vill avskaffa den orättfärdiga förmögenhetsskatten genom att
            börja med att avskaffa sambeskattningen av äkta makar, som dessutom
            bidrar till att pengar drivs ut ur vårt land. Jag nämnde 300 miljarder;
            det är socialdemokraternas egna siffror.
          </note>
          <note>
            Vi vill sänka arbetsgivaravgiften i tjänstesektorn. I
          </note>
          <note>
            Sverige är arbetslösheten fortfarande ett stort problem. En del
            pekar åt rätt håll, men vi fick arbetskraftssiffror nyligen som
            inte var så positiva. Vi vill göra hushållsnära tjänster billigare
            i synnerhet, eftersom det finns många jobb att hämta inom det
            området.
          </note>
          <note>
            Vi måste förbättra företagsklimatet, som jag har varit inne på.
            Det handlar om lägre skatt på riskkapital framför allt genom att
            man slopar dubbelbeskattningen, men det gäller också rättvisa
            skatteregler för småföretagarna, de s.k. 3:12-reglerna. Det gäller
            återigen slopad förmögenhetsskatt, eftersom det faktiskt också
            är en företagarfråga, och det gäller förenklade regler för företagandet.
          </note>
          <note>
            Någon nämnde något om F-skattsedel nyss. Jag tycker att vi ganska
            ofta har sammankomster där vi får diskutera detta. Folk från Vänsterpartiet
            påpekar inte sällan de brister som fortfarande består när det
            gäller möjligheten att få ut F-skattsedel.
          </note>
          <note>
            Den skatteväxling som alla säger sig vilja genomföra måste genomföras
            i praktiken. Det kräver en hel del tuffa beslut. Framför allt
            måste kopplingen mellan höjda miljöskatter och sänkta skatter
            på arbete vara tydlig. Annars är det ingen skatteväxling utan
            en svartväxling.
          </note>
          <note>
            Folkpartiets skattepolitik innebär på lång sikt en fördel för
            Sverige, och den tycker jag att vi ska ha.
          </note>
          <note>
            Tack!
          </note>
          <note type="speaker">
            Anf. 176 MARIE ENGSTRÖM (v) replik:
          </note>
          <note>
            Fru talman! Johan Pehrson berörde bl.a. de mindre företagens
            situation. Det gjorde jag också i mitt anförande. Jag pratade
            mycket om kontakter som jag har haft med företag, vilka frågor
            de tyckte var viktiga osv. Johan Pehrson pratade väldigt mycket
            om skattefrågan. Jag pratade även om andra frågor som jag vet
            att många företag tycker är viktiga.
          </note>
          <note>
            Utifrån våra båda resonemang skulle jag vilja höra
          </note>
          <note>
            Johan Pehrsons kommentar om en av SIFO:s valanalyser. Den visade
            faktiskt att Folkpartiet fick stöd av
          </note>
          <note>
            2,6 % av småföretagarna medan Vänsterpartiet fick stöd av över
            7 % av småföretagarna.
          </note>
          <note type="speaker">
            Anf. 177 JOHAN PEHRSON (fp) replik:
          </note>
          <note>
            Fru talman! Kommentaren blir att jag får arbeta mer långsiktigt
            i min opinionsbildning. Sedan får man hoppas att siffrorna kan
            förändras när de människor som uppgav att de ville rösta på Vänsterpartiet
            inser vad er politik leder till, nämligen att det inte blir bättre
            för svenska småföretag i Sverige på lång sikt.
          </note>
          <note type="speaker">
            Anf. 178 MARIE ENGSTRÖM (v) replik:
          </note>
          <note>
            Fru talman! Jag vill inte växa mig för hög här i riksdagsbänken.
            Men detta kanske ändå bekräftar något av det som jag sade förut
            i talarstolen. Jag pratade om småföretagarnas situation och om
            vilka frågor de vill prioritera.
          </note>
          <note type="speaker">
            Anf. 179 JOHAN PEHRSON (fp) replik:
          </note>
          <note>
            Fru talman! Man kan lätt få intryck av att Marie
          </note>
          <note>
            Engström växer sig för hög. Jag var på ett frukostmöte i morse.
            Det var småföretagare som bjöd in till det. Där fanns representanter
            från flera partier. Jag såg inte en enda människa från Vänsterpartiet.
            Inte en enda riksdagledamot från Vänsterpartiet orkade masa sig
            dit i morse för att lyssna på småföretagare som hade synpunkter
            på politiken i Sverige. Det säger väl en del om Vänsterpartiets
            engagemang.
          </note>
          <note type="speaker">
            Anf. 180 YVONNE RUWAIDA (mp):
          </note>
          <note>
            Fru talman! I den här budgeten har vi sett ett genombrott för
            grön skatteväxling. Regeringen, tillsammans med Vänsterpartiet
            och oss i Miljöpartiet, lägger fram en skatteväxling i årets budget.
            Energiskatterna för el och dieselolja samt skatten på kärnkraftsel
            höjs. Samtidigt sänks skatten för arbetstagare, och pengar satsas
            på kompetensutveckling i arbetslivet.
          </note>
          <note>
            Det finns några i debatten som talar om att det inte har skett
            någon skatteväxling utan en svartväxling och lite annat. Men det
            har faktiskt skett en skatteväxling. Vi har sänkt skatten på arbete
            och höjt skatten på miljöförstöring. Det är ett steg i rätt riktning,
            men det är inte nog.
          </note>
          <note>
            Jag tänker i dag speciellt gå in på miljöproblematiken och behovet
            av en fortsatt skatteväxling.
          </note>
          <note>
            I mer än fyra miljarder år har solen i samspel med jorden skapat
            det klimat som är förutsättningen för livet för oss människor,
            djuren och naturen. Nu håller människan på att störa den balansen
            och skapa en förändring av klimatet. Den kallas växthuseffekten.
          </note>
          <note>
            Bilkörning, men även skogsbränder, krig och mänskliga aktiviteter
            över huvud taget, rubbar den naturliga balansen och ger upphov
            till mer gaser än jorden tål. Uppvärmningen påverkar jordbruket,
            skogsbruket, djurlivet och också våra liv. Det finns också en
            annan obarmhärtig följeslagare, nämligen väderkatastroferna. Vi
            ser dem redan här i dag. Det är fler och våldsammare stormar,
            fler översvämningar och andra extrema vädersituationer.
          </note>
          <note>
            Miljöproblemen är förskjutna i tid och rum. Det är inte alltid
            säkert att den miljöpåverkan som vi orsakar kommer att drabba
            just oss själva, i alla fall inte under den närmaste framtiden.
            När det gäller växthuseffekten är det extra tydligt. Klimatförändringen
            känns diffus, och kanske får inte klimatförändringar så allvarliga
            effekter i just Sverige. Man kan se positiva artiklar i kvällspressen
            om att växthuseffekten kommer att ge oss varmare somrar och fler
            turister. Men det är inte glädjande. De globala konsekvenserna
            av växthuseffekten kommer definitivt att få effekter för
          </note>
          <note>
            Sverige, men det är tyvärr svårt att se sambanden.
          </note>
          <note>
            Sverige kan också påverkas direkt.
          </note>
          <note>
            Vi som bor i Nordeuropa, i Skandinavien, borde egentligen ha
            ett betydligt kyligare klimat än vad vi har, men Golfströmmen
            förser oss med varmare vatten söderifrån. Om det här skulle sluta
            att fungera -
          </note>
          <note>
            vissa forskare tror att det kan hända i och med växthuseffekten
            - skulle temperaturen snabbt sjunka och
          </note>
          <note>
            Sverige bli ungefär lika kallt som nordligaste Kanada.
          </note>
          <note>
            Denna påverkan går inte att ändra på, och det är detta som vi
            måste förhindra.
          </note>
          <note>
            Tyvärr kan det kännas som om konsekvenserna ligger långt fram
            i tiden. Bekymret med miljöproblemen är att de är osynliga. Människan
            har svårt att tänka på lång sikt, att tänka längre fram än ett
            par år.
          </note>
          <note>
            Men vi har i dag kunskap om hur en miljömässigt hållbar ekonomi
            ser ut, och vi besitter också den teknik som behövs för att bygga
            en sådan värld.
          </note>
          <note>
            Teknikutvecklingen går framåt. Tyvärr används inte alltid den
            positiva tekniska utvecklingen till att lösa miljöproblem. Många
            av dagens miljöproblem, t.ex. utsläppen av koldioxid, hänger samman
            med energianvändningen. Trots att energiskatterna har varit låga
            och stigit betydligt långsammare än skatterna på arbete har tekniken
            utvecklats, och energin används allt effektivare. Men energianvändningen
            har, trots teknikutvecklingen, inte minskat. Orsaken är att konsumtionen
            ökar.
          </note>
          <note>
            När bilmotorernas effektivitet ökar leder det till att motorerna
            blir starkare i stället för att bilarna blir bränslesnålare. Detta
            är en generalisering. Men generellt sett innebär lägre resursförbrukning
            billigare tillverkning eller användning, och det gör att vi har
            råd att konsumera mer i den rika världen. Och vi konsumerar mer.
            Det är ohållbart.
          </note>
          <note>
            Den här utvecklingen kan knappast vändas så länge man inte höjer
            miljöskatterna och sänker skatten på arbete så att det blir en
            förändring när det gäller vad vi väljer att konsumera.
          </note>
          <note>
            Om vi i Sverige använde ekonomiska styrmedel ännu mer för att
            förbättra miljön skulle vi också skapa förutsättningar för teknikutveckling
            som ger globala positiva miljöeffekter genom handel och bistånd.
          </note>
          <note>
            I många fall är det också lönsamt för Sverige att ligga först
            på en växande miljömarknad. Men, och det är kanske viktigast,
            det är en etisk och politisk nödvändighet för oss, de rika länderna,
            att gå före. Dels har vi det ansvaret eftersom vi har råd, dels
            kan vi då få fattigare länder att faktiskt ta ansvar för miljön.
          </note>
          <note>
            I dag har vi i Sverige en högkonjunktur. Under högkonjunkturen
            tillverkas mer produkter, och då stiger energianvändningen och
            miljöförstöringen.
          </note>
          <note>
            Högre miljöskatter skulle kunna bryta sambandet mellan ekonomisk
            tillväxt och miljöförstöring.
          </note>
          <note>
            Om vi går tillbaka och ser hur ekonomisk politik och utveckling
            har påverkat utsläppen av koldioxid under 90-talet kan vi se att
            de totala utsläppen i Sverige bara har minskat mellan två år:
            Utsläppen 1991
          </note>
          <note>
            var lägre än 1990. Det var då Sverige drabbades av den ekonomiska
            krisen. År 1991 infördes också en koldioxidskatt. Sedan dess har
            dock utsläppen fortsatt att öka. Ett par år senare, 1993, förändrade
            man energiskatterna så att det blev dyrare att köra bil och billigare
            för industrin att använda fossila bränslen. Resultatet blev att
            transporterna tillfälligt minskade medan utsläppen från industrin
            ökade. Det här visar att ekonomiska styrmedel fungerar.
          </note>
          <note>
            Utsläpp av koldioxid är lika skadliga var de än släpps ut. Eftersom
            växthuseffekten är ett globalt miljöproblem är den billigaste
            åtgärden att höja skatten på utsläppen. Då kommer utsläppsminskningarna
            att göras först där det är billigast.
          </note>
          <note>
            Det är orimligt att 75 % av dagens skatter kommer från skatt
            på arbete och bara 6 % från miljö- och energiskatterna när våra
            stora utmaningar är att minska arbetslösheten och att radikalt
            minska utsläpp och resursanvändning.
          </note>
          <note>
            Jag vill läsa ur en rapport från 1993 som heter
          </note>
          <note>
            Hur ska Sverige må år 2020? I sammanfattningen i slutet står
            det så här:
          </note>
          <note>
            "Vi har nu pekat på viktiga hänsyn som måste tas för att förhindra
            allvarliga miljöförsämringar och för att säkerställa att avtalen"
            - alltså internationella miljöavtal - "nås. Nu hänger det på viljan
            och engagemanget hos befolkningen och beslutsfattare inom politiken,"
            - alltså oss här - "den offentliga förvaltningen och näringslivet.
          </note>
          <note>
            Med 30 års förvarning finns det fortfarande stora möjligheter
            att välja framtid. Om världens och Sveriges politiker beslutar
            om krafttag - och genomdriver dessa - går det att åstadkomma betydligt
            fler förbättringar till år 2020 än vad nu gällande avtal leder
            till.
          </note>
          <note>
            Det kommer med all sannolikhet att innebära stora uppoffringar
            och villighet att pröva alternativa handlingsvägar, som bygger
            på ändrad samhällsstruktur och ny livsstil - inte minst i den
            industrialiserade delen av världen. Men bromssträckan är lång.
            Det brådskar med att sätta nya mål och visa på möjliga åtgärder
            för att nå dem."
          </note>
          <note>
            Det här skrevs 1993. Koldioxidutsläppen i Sverige har sedan dess
            ökat. Det här är en allvarlig utveckling. Jag hoppas att riksdagen
            tar dessa frågor på allvar och att det är dags att fortsätta med
            skatteväxlingen. En grön skatteväxling är det enda sättet att
            åstadkomma både social rättvisa och en god miljö och därmed skapa
            en hållbar framtid.
          </note>
          <note type="speaker">
            Anf. 181 ARNE KJÖRNSBERG (s):
          </note>
          <note>
            Fru talman! Vid något tidigare tillfälle har jag här i kammaren
            resonerat om skatter och skattetryck från utgångspunkten: Varför
            har vi skatter? Jag tänkte göra så också i dag.
          </note>
          <note>
            Jag förvånar mig dock när Holger Gustafsson redan innan jag har
            börjat, fru talman, begär replik.
          </note>
          <note>
            Eller ville han instämma i det jag sagt? Det var kanske det han
            gjorde.
          </note>
          <note>
            För en tid sedan var jag inbjuden till en Rotaryklubb här i Stockholm.
            Man hade bett mig tala under rubriken "Skatter på 2000-talet".
            I den diskussion som följde på min korta inledning var det en
            medlem i klubben som frågade ungefär så här: Om du fick bestämma
            precis själv, skulle du då vilja ha ett skattetryck på 25 % eller
            på 75 %? Mitt svar var:
          </note>
          <note>
            Med all respekt tycker jag att du har fel infallsvinkel.
          </note>
          <note>
            Man måste börja från andra hållet, påstod jag, nämligen med utgiftstrycket.
            När jag hade gjort den reservationen blev mitt svar: Om vi har
            ett utgiftstryck på
          </note>
          <note>
            24,5 % vill jag ha ett skattetryck på 25 %. Men har vi ett utgiftstryck
            på 74,5 % vill jag faktiskt ha ett skattetryck på 75 %. Man måste
            börja i den ändan.
          </note>
          <note>
            En sak står i varje fall fullständigt klart för mig, fortsatte
            jag. Jag vill absolut inte ha tillbaka den situation vi hade för
            fem sex år sedan, när vi hade ett utgiftstryck på 65-67 % av bruttonationalprodukten
            och ett skattetryck på 54-55 % - av det enkla skälet att jag är
            gammalmodig nog att tycka att man ska betala för sina utgifter.
            Men om vi hade haft det här utgiftstrycket på 74,5 %, sade jag
            till mannen, skulle jag arbeta för att vi skulle sänka det. Och
            det är det vi håller på att göra nu, fast på en lite lägre nivå.
          </note>
          <note>
            Efter den här lilla utvikningen går jag tillbaka till den fråga
            jag ställde: Varför har vi skatter? Som jag har sagt här tidigare
            finns det tre huvudsakliga skäl.
          </note>
          <note>
            För det första har vi skatter för att finansiera de utgifter
            som vi ofta - kom ihåg det - i väldigt stor enighet har beslutat
            att vi ska ha. Det betyder att vi ska finansiera välfärden. Jag
            tycker, som jag sade alldeles nyss, att har vi utgifter ska vi
            se till att betala för dem.
          </note>
          <note>
            För det andra har vi skatter för att omfördela. En del tycker
            inte att vi ska omfördela. Men vi socialdemokrater tycker att
            vi ska göra det. Vi socialdemokrater tycker helt frankt att vi
            ska omfördela från dem som har det bättre ekonomiskt till dem
            som har det sämre ekonomiskt.
          </note>
          <note>
            För det tredje - och detta talade Yvonne Ruwaida mycket om alldeles
            nyss - vill vi använda skattesystemet och olika skatter som ett
            styrmedel. Vi kan ha olika uppfattning om takt och nivåer osv.,
            men vi vill använda skatter som ett styrmedel för att åstadkomma
            vissa saker.
          </note>
          <note>
            Skatter i hela dess vidd är ett omdiskuterat ämne.
          </note>
          <note>
            Jag tror att man kan säga att skatterna omfattas av en viss hatkärlek.
            Alla - i varje fall nästan - kan ge exempel på skatter de inte
            tycker om. Antingen är de för höga eller för låga, eller också
            är de riktiga men bara för andra och inte för mig själv.
          </note>
          <note>
            Jag tror att det bara finns ett område som det är lättare att
            ha synpunkter på, och det är personfrågor.
          </note>
          <note>
            Man kan nämligen bara tycka till, anser en del. I
          </note>
          <note>
            personfrågor är det väl lättare, även om inte jag tycker att
            man ska göra det, men i skattefrågor menar jag att det inte går
            att bara tycka till.
          </note>
          <note>
            Uppfinningsrikedomen när det gäller att föreslå skattesänkningar
            har vi hört många exempel på här i dag. Holger Gustafsson är en
            mästare på det området.
          </note>
          <note>
            Denna uppfinningsrikedom överträffas bara av en sak, nämligen
            idérikedomen då det gäller att föreslå nya utgifter. Holger Gustafsson
            är inte så dålig på det heller.
          </note>
          <note>
            Det är den ena sidan av saken. Den andra sidan av samma sak är
            att alla undersökningar visar att stora, breda grupper, en stor
            majoritet, har en vilja att betala skatt - om man känner att skatterna
            går till rätt saker och används på ett effektivt sätt.
          </note>
          <note>
            Om man nu vill göra en skattesänkning bör man samtidigt, menar
            jag, föreslå antingen en utgiftsminskning eller en annan finansiering.
            Den som kommer dragande med att dynamiska effekter ska ordna det
            bör tänka en gång till. Som Gunnar Sträng sade på sin tid: Först
            ska pengarna in, sedan kan man betala ut dem. Jag vet att ni kommer
            att säga att det är kamrersaktigt, men vi har blivit brända på
            dynamiska effekter som inte kommit. Vi har blivit det vid flera
            tillfällen. Först ska pengarna in, sedan kan vi betala ut dem
            - så tycker jag.
          </note>
          <note>
            Vi ska naturligtvis inte ha skatter som hindrar förändring eller
            bidrar till en utveckling som vi inte vill ha varken på kort eller
            lång sikt. Men att reformera skattesystemet handlar inte i första
            hand om att minska skatteinkomsterna. Vi behöver de här inkomsterna
            för att finansiera välfärden. Och vi socialdemokrater vill ha
            ett välfärdssamhälle. Vi är beredda att slåss för att vi ska ha
            de nödvändiga inkomsterna för att behålla och utveckla ett sådant.
            Det är ungefär samma resonemang som när Marie Engström på ett
            så fint sätt, tyckte jag, redogjorde för sina och sitt partis
            åsikter i den här frågan.
          </note>
          <note>
            Alla säger att de vill ha ett välfärdssamhälle - ja, nästan alla
            i alla fall. Det smärtar mig att behöva säga det jag nu kommer
            att säga, men ibland är det faktiskt nödvändigt att tala klartext.
            Jag söker inte striden, men ibland måste man ta den. För en del
            är det tyvärr mest ord, eller kanske t.o.m. skrift i vatten, när
            de säger att de vill ha ett välfärdssamhälle om man ser på vad
            de vill göra i praktiken, i vardagen.
          </note>
          <note>
            En del säger: Sänk skatten. Låt människorna behålla sina inkomster
            så att de själva kan välja vilken vård och skola de vill ha och
            vilken standard på sjukförsäkring och a-kassa de vill ha.
          </note>
          <note>
            Jag tänkte, fru talman, travestera en text från ceremonin i kammaren
            i går, vid överlämnandet av den nya bibeln. Det är från Jesaja
            6:1-9. Jag vill klart säga att jag erkänner att det är en liten
            travestering.
          </note>
          <note>
            Ungefär så här heter det i min travestering i alla fall:
          </note>
          <note>
            De har hört men ingenting förstått. De har sett men ingenting
            fattat.
          </note>
          <note>
            Jag talar om dem som säger: Sänk skatter, sänk skatter, sänk
            skatter, sänk skatter så blir välfärden bättre. De har hört men
            ingenting förstått och de har sett men ingenting fattat.
          </note>
          <note>
            I verkligheten är det så att vi i vårt land, ofta i stor, bred
            enighet, det säger jag igen, med skattepolitikens hjälp har omfördelat
            välfärden så att den kommit de många människorna till del. Vi
            omfördelar bl.a. över tiden under våra liv. Vi behöver mer av
            det gemensamma när vi är unga och när vi är gamla. Vi behöver
            mer när vi är sjuka eller ömtåliga på annat sätt. Det är fördelning
            över tiden. Vi tycker dessutom att det är rimligt att vi omfördelar
            från dem som har det bra ekonomiskt till dem som har det mindre
            bra.
          </note>
          <note>
            Moderaterna säger att välfärden skulle öka med, som jag uppfattar
            det även om man inte skriver det, dramatiska skattesänkningar.
            Jag förstår inte det resonemanget. Hur skulle vanliga inkomsttagare
            få pengarna att räcka till barnomsorg, skola, sjukvård, omsorg
            om föräldrar och far- och morföräldrar och allt annat vi gör gemensamt?
            De betalar ju inte så mycket skatt att man kan finansiera det
            här även om man tar bort skatten rakt av.
          </note>
          <note>
            Som jag sade alldeles nyss söker jag inte strid för stridens
            egen skull. Men ibland är det nödvändigt att blottlägga var skiljelinjerna
            och motsättningarna finns, att visa hur det är och tala klartext.
          </note>
          <note>
            Jag kan exempelvis inte heller förstå hur det blir bättre för
            människor i vanliga inkomstlägen om ersättningarna inom de sociala
            välfärdssystemen sänks till 75 %. Hur ökar det välfärden? Hur
            blir omsorgen om barn och gamla bättre om man sänker kommunalskatten
            rakt av?
          </note>
          <note>
            Jag har sagt det i tidigare debatter i kammaren: Så fort Moderata
            samlingspartiet ser problem säger moderata företrädare: Sänk skatten,
            sänk skatten, sänk skatten! Dessvärre noterar jag att Kristdemokraterna,
            inte särskilt överraskande faktiskt efter de senaste årens utveckling
            för det partiet, och Folkpartiet, för mig lite mer överraskande,
            i långa stycken ansluter sig till detta som jag menar väldigt
            förenklade och stereotypa sätt att se på samhällsutvecklingen.
          </note>
          <note>
            Vi socialdemokrater vill även i fortsättningen ha en offentligt
            finansierad välfärd. Den ska vara tillgänglig för alla. Vi vet
            att detta är en förutsättning för att alla, inte bara några, ska
            kunna känna trygghet i livets olika skeden. Möjligheten att leva
            ett bra liv ska så lite som möjligt vara beroende av livets slumpmässiga
            skeenden. Dessutom är det så, och jag tror att finansministern
            var inne på det i frågestunden här, att om man känner sig trygg
            för framtiden är förändringsbenägenheten större. Då vågar man
            kasta loss, prova något nytt, utbilda sig, byta jobb, flytta.
            Och allra viktigast: Då ställer man upp för varandra.
          </note>
          <note>
            Det är denna samhällsmodell som ger ett mer jämlikt samhälle.
            För det behöver vi skatter. Vi har lyckats åstadkomma en hel del
            i vårt land, tycker jag, med vår modell. Vi har gjort det bättre
            efter hand. Jag ska ta ett enda exempel. Jag känner mycket väl
            en kvinna hemma i Sjuhäradsbygden. När hon var 14 år, hon är drygt
            50 i dag, drabbades hennes far av en svår sjukdom som gjorde att
            han inte kunde komma tillbaka till arbetslivet. Då, när hon var
            14, gick hon i realskolan. Den fanns på den tiden. Hon fick sluta
            skolan, för hon var tvungen att försörja sig själv och bidra till
            försörjningen av familjen. Hon hade småsyskon också.
          </note>
          <note>
            Sedan förändrades samhället. Nu har denna kvinna - som ju var
            en ung flicka när hon var 14 och fick sluta realskolan - i vuxen
            ålder kunnat utbilda sig.
          </note>
          <note>
            Samhället förändras. Vuxenutbildningen har byggts ut. De ekonomiska
            förutsättningarna har förbättrats.
          </note>
          <note>
            Hon har alltså i vuxen ålder genom samhällsförändringen, genom
            välfärdssamhället, kunnat få det som hon inte kunde få när hon
            var 14. Då hade vi inte de möjligheterna. Detta tycker jag är
            ett bra exempel på hur en utbyggd välfärd i ordets vidaste bemärkelse
            kan göra livet bättre för människor.
          </note>
          <note>
            Så vill jag se på samhällets uppgifter. Det finns alltid något
            man vill göra. Vi ska fortsätta att flytta fram positionerna,
            men inte nödvändigtvis med pukor och trumpeter. Vi ska snarare
            göra det med ett vardagligt, enträget, slitsamt arbete.
          </note>
          <note>
            När detta är sagt vill jag återgå till mitt påstående att inget
            är givet för all framtid. Skattesystemet måste med nödvändighet
            förändras över tiden. Det är därför vi med den budget som vi nu
            diskuterar vill starta en reformering. För att ett framtida skattesystem
            ska ha ett brett folkligt stöd vill vi att så många partier som
            möjligt ska ställa upp.
          </note>
          <note>
            Jag tror att det var Rolf Kenneryd som tyckte att vi hade misskött
            det där. Men vi har faktiskt pågående skattesamtal. Rolf Kenneryd
            vet väldigt väl varför det har blivit ett litet uppehåll nu. Det
            är för att vi håller på att bereda frågan om energiskatterna,
            och det är komplicerat. Det är därför vi behöver lite tid på oss.
          </note>
          <note>
            Vi hoppas att vi ska kunna nå breda uppgörelser.
          </note>
          <note>
            Det bra för människorna i Sverige, och det är bra för vårt land.
            Våra utgångspunkter för reformarbetet är:
          </note>
          <note>
            - Inkomstskattesänkningar med tyngdpunkt för lågoch medelinkomsttagare.
          </note>
          <note>
            - Det ska stimulera tillväxt och arbete.
          </note>
          <note>
            - Det ska stärka Sverige som företagarnation.
          </note>
          <note>
            - Vi ska ha ögonen öppna för de krav som internationaliseringen
            ställer.
          </note>
          <note>
            - Det ska främja omställningen till ett ekologiskt hållbart Sverige.
          </note>
          <note>
            - Det ska minska skattefusket.
          </note>
          <note>
            - Det ska stärka det svenska skattepolitiska agerandet inom EU.
          </note>
          <note>
            Nu tar vi ett första steg genom den skattereduktion vi föreslår
            för att kompensera för en del av egenavgifterna. Vi har för avsikt
            att fortsätta, men vi ska ta hänsyn till konjunkturen och ekonomin.
            Pengar ska in först, sedan kan vi betala ut dem. Vi lovar inga
            skattesänkningar på kredit.
          </note>
          <note>
            Nu när vi kan göra det, när vi har en krona och nio öre eller
            vad det kan vara när vi ska betala ut en krona, vill vi i första
            hand satsa på dem som bar de tyngsta bördorna, relativt sett,
            under saneringsåren.
          </note>
          <note>
            Det är därför vi har valt vägen att kompensera för en del av
            egenavgifterna. I samma ljus ska maxtaxa på dagis och höjda barnbidrag
            ses.
          </note>
          <note>
            De förslag till skattesänkningar som finns på alla områden, och
            som framför allt Moderaterna, Kristdemokraterna och till en del
            Folkpartiet för fram, visar i blixtbelysning vad dessa partier
            är beredda till.
          </note>
          <note>
            Ni är beredda att göra precis samma misstag igen.
          </note>
          <note>
            Ärade kolleger i de här partierna: Spåren förskräcker!
          </note>
          <note>
            Dra lärdom av vad som hände när statsskulden fördubblades på
            tre korta år, när arbetslösheten tredubblades och när budgetunderskottet
            fyrdubblades. Dra lärdom!
          </note>
          <note>
            En sak till. Många av era förslag - framför allt
          </note>
          <note>
            Folkpartiets numera - leder till att klyftorna ökar. Det tycker
            vi är fel. Vi är övertygade om, som Olof Palme brukade säga, att
            ett samhälle med ökade klyftor inte är bra ens för dem som har
            goda ekonomiska förutsättningar. Vidgade klyftor leder nämligen
            till ökade sociala motsättningar, och det är inte bra för någon.
          </note>
          <note>
            Ett sådant samhälle blir hårdare, det blir kallare, och det blir
            vrångare för de många människorna, och så vill vi inte ha det.
          </note>
          <note>
            Fru talman! Jag har tidsbrist, men jag vill trots det vara artig
            - men självklart menar jag vad jag säger -
          </note>
          <note>
            och tacka Marie Engström och Per Rosengren från
          </note>
          <note>
            Vänsterpartiet och Yvonne Ruwaida från Miljöpartiet för det samarbete
            som vi har haft när vi har utarbetat vårt yttrande till finansutskottet
            i dessa frågor. Jag ser fram emot ett fortsatt bra samarbete.
          </note>
          <note>
            Jag vill också tacka mina ärade kolleger i skatteutskottet. Vi
            har olika uppfattningar i sak ibland, inte alltid, men jag tycker
            att vi har en kollegial stämning. Vi kan hålla isär sak och person,
            och det uppskattar jag väldigt mycket.
          </note>
          <note>
            Vi har i vårt yttrande till finansutskottet ställt oss bakom
            regeringens förslag och föreslagit avslag på de motioner som är
            fogade till finansutskottets betänkande 1, och jag vill nu instämma
            i det yrkande som finansutskottets ordförande har gjort i denna
            fråga.
          </note>
          <note type="speaker">
            Anf. 182 HOLGER GUSTAFSSON (kd):
          </note>
          <note>
            Fru talman! Den gode Arne Kjörnsberg, ordförande i skatteutskottet,
            har uppenbarligen hamnat på efterkälken när det gäller skattefrågorna.
            Han står här och talar sig varm för höga skatter och kanske t.o.m.
          </note>
          <note>
            höjda skatter, medan regeringen nu äntligen har börjat gå åt
            andra hållet, den har nämligen kommit med förslag till skattesänkningar.
            Jag har i mitt anförande sagt att jag med tillfredsställelse hälsar
            att regeringen äntligen inser baksidan av högskattesamhället och
            de instängningar som detta innebär.
          </note>
          <note>
            Jag har en mycket konkret fråga till Arne Kjörnsberg som gäller
            den relativt hyfsade skattesänkning som ni vill göra för låg-
            och medelinkomsttagarna. Ni väljer då förvärvsavdraget. Med detta
            sätter ni åt pensionärerna, studenterna och dem som lever på stöd
            och bidrag. Varför gör ni detta? Varför låter ni inte också dem
            omfattas när det finns lite pengar i statskassan nu? Ni sätter
            åt de minsta i samhället. Vi kristdemokrater använder grundavdraget.
            Då får alla del av dessa möjligheter. Varför går inte ni på den
            linjen?
          </note>
          <note type="speaker">
            Anf. 183 ARNE KJÖRNSBERG (s):
          </note>
          <note>
            Fru talman! Vi använder inte förvärvsavdraget, vi använder skattereduktion,
            och det är faktiskt något helt annat, Holger Gustafsson.
          </note>
          <note>
            När Holger Gustafssons partivänner satt i regeringsställning
            hösten 1992, då vi hade 500 procents ränta, sänkte den borgerliga
            regeringen pensionerna.
          </note>
          <note>
            Vi sade sedan att vi ska höja pensionerna i två steg, årsskiftet
            1998/99 och 1999/2000. Den sänkning med
          </note>
          <note>
            2 % som Bildtregeringen gjorde kunde vi återställa i ett steg
            vid förra årsskiftet genom att svenska folket har ställt upp och
            sanerat ekonomin med socialdemokraterna i ledningen och med benäget
            stöd av Centerpartiet och Vänsterpartiet.
          </note>
          <note>
            Vi vet att de sämst ställda pensionärerna har problem. Och i
            den skattegrupp som vårt parti har, där har vi också pekat på
            detta och sagt att vi bör göra något åt de sämst ställda pensionärerna.
            Men vi gjorde en del förra gången, Holger Gustafsson. Man kan
            inte göra allting samtidigt. Man tar en sak i taget.
          </note>
          <note>
            Förra året var det pensionärerna. Nu är det låg- och medelinkomsttagarna.
            Det är klart att om vi ska kompensera för egenavgifter, vilket
            vi vill göra, då blir det kompensation till dem som betalar egenavgifter.
          </note>
          <note>
            Det är inte krångligare än så.
          </note>
          <note>
            Fru talman! Jag hade några synpunkter på Holger
          </note>
          <note>
            Gustafssons inledningsanförande, men jag tror att jag väntar
            med dem om han själv vill aktualisera dem.
          </note>
          <note>
            Jag kan vara lite artig mot honom.
          </note>
          <note type="speaker">
            Anf. 184 HOLGER GUSTAFSSON (kd):
          </note>
          <note>
            Fru talman! Såvitt jag förstår är skattereduktionen också riktad
            till dem som har förvärvsinkomst, så att även det klämmer åt de
            utsatta grupperna. På den punkten har jag nog rätt.
          </note>
          <note>
            Jag vill ta upp en annan sak som jag vill ge Arne
          </note>
          <note>
            Kjörnsberg möjlighet att svara på, och det gäller förmögenhetsbeskattningen,
            där socialdemokraterna har lyft undan förmögenhetsskatten för
            17 av de 18
          </note>
          <note>
            miljardärerna i Sverige, medan vanliga människor som kanske har
            en villa som är värd 1 miljon och lite sparpengar på banken kläms
            åt av socialdemokraterna. Är detta en rättvis politik? Ni samtalar
            i skattegrupper inom partiet, men ni kanske skulle göra något
            mer än att samtala, ni kanske skulle vidta någon åtgärd för dessa
            utsatta grupper. Väldigt många av dem som skulle behöva slippa
            inte bara fastighetsskatten utan också förmögenhetsskatten är
            ganska vanliga människor som har sparat lite grann inför sin ålderdom.
            Dessa människor får lägga pengar i statskassan i dag, medan miljardärerna
            går fria. Varför detta?
          </note>
          <note type="speaker">
            Anf. 185 ARNE KJÖRNSBERG (s):
          </note>
          <note>
            Fru talman! Frågan är retorisk. Holger Gustafsson vet varför
            de 17 miljardärerna är befriade, och det är inte rättvist, Holger
            Gustafsson. Vi sliter vårt hår för att komma på någon modell.
            Men jag ska vara mycket öppen. Vi överväger frågan om förmögenhetsskatten.
            Vi ser de problem som finns i fråga om detta. I
          </note>
          <note>
            vårt parti är det nämligen så att vi går ut till våra medlemmar
            och säger:
          </note>
          <note>
            Detta är ett problem. Man kan göra si eller så, och det finns
            tre fyra olika modeller. Resonera om det.
          </note>
          <note>
            Säg vad ni tycker.
          </note>
          <note>
            Men, Holger Gustafsson, vi inser att det är ett problem. Jag
            tror att man kan gå tre vägar. Man kan höja det fria beloppet
            som är 900 000 kr nu, man kan sänka skattesatsen, och man kan
            se över sambeskattningen. Det kan också vara en kombination av
            detta.
          </note>
          <note>
            Men vi är inte klara för beslut ännu. Vi är medvetna om detta,
            och vi kan se problemet. Men detta står inte på första plats,
            Holger Gustafsson. På första plats står att vi ska kompensera
            låg- och medelinkomsttagarna för egenavgifterna till pensionssystemet.
          </note>
          <note type="speaker">
            Anf. 186 CARL FREDRIK GRAF (m):
          </note>
          <note>
            Fru talman! Arne Kjörnsbergs inlägg inbjuder till rätt så många
            infallsvinklar på den skattepolitiska debatten. Den första är:
            Vems är pengarna? Arne
          </note>
          <note>
            Kjörnsberg resonerar nämligen, i motsats till hur man gör i hushåll
            och i alla andra sammanhang, på följande sätt. Först ska det offentliga
            fastställa utgifterna, och därefter tar vi in skatterna. Det leder
            till att jag måste ställa frågan: Vems är pengarna? I min begreppsvärld
            är det medborgarna som äger sina inkomster, och man kan inte ha
            den syn som Arne
          </note>
          <note>
            Kjörnsberg har på detta. Det är verkligen en uppifrånsyn. Jag
            saknar medborgarperspektivet i det resonemanget.
          </note>
          <note>
            När det gäller rättviseresonmanget diskuterade
          </note>
          <note>
            Holger Gustafsson förmögenhetsskatten. Arne
          </note>
          <note>
            Kjörnsberg föreslog tre olika lösningar. Jag har en fjärde. Gör
            som man gör i Danmark och i många andra länder, slopa förmögenhetsskatten
            för alla, inte bara för de rikaste.
          </note>
          <note>
            Jag lyssnade, fru talman, med intresse på statsrådet Lejon under
            frågestunden. Hon sade två mycket kloka saker. Först måste människor
            få makt över sina liv. De måste få arbete och ekonomiska förutsättningar
            för att styra sina liv. Det är en viktig förutsättning för att
            demokratin ska kunna fungera. Det är fullständigt korrekt, tycker
            jag. Människor får makt över sina liv i samband med att de också
            får möjlighet att disponera sina inkomster på ett annat sätt än
            genom att överlämna det till politiker. Jag undrar om Arne
          </note>
          <note>
            Kjörnsberg delar denna uppfattning.
          </note>
          <note>
            Fler och fler ansluter sig till en sänkning av skatter. Det är
            inte bara kristdemokrater och folkpartister utan även Tony Blair
            och Gerhard Schröder. Delar skatteutskottets ordförande dessa
            regeringschefers syn på skattepolitikens utformning?
          </note>
          <note>
            Till sist. Arne Kjörnsberg säger att man ska känna sig trygg.
            Då vågar man förändring. Arne Kjörnsberg har fullständigt rätt.
            Vi är helt överens på den punkten. Jag menar att denna trygghet
            består i att man ska ha makt och myndighet över sin vardag. Familjerna
            ska själva kunna besluta om sådana saker som berör vardagen, inte
            politikerna. Då vågar man förändring.
          </note>
          <note type="speaker">
            Anf. 187 ARNE KJÖRNSBERG (s):
          </note>
          <note>
            Fru talman! Mitt resonemang är att även om vi i ganska stor -
            oftast i väldigt stor - enighet i denna kammare beslutar om utgifter
            är jag gammalmodig nog att tycka att vi ska se till att vi har
            inkomster för att göra det. Jag vet att ni moderater har en annan
            syn
          </note>
          <note>
            - den s.k. Tobissondoktrinen.
          </note>
          <note>
            Lars Tobisson har nämligen i denna kammare sagt att vill man
            sänka skatter kan man inte först minska utgifterna och sedan sänka
            skatterna, för då blir det aldrig någonting. Man måste göra tvärtom
            och först sänka skatterna. Då blir man tvungen att minska utgifterna.
            Ja, mina herrar och damer i de borgerliga partierna, spåren förskräcker
            - lär av era egna misstag!
          </note>
          <note>
            Sedan till nästa fråga. Jag vänder mig då också till talaren
            här tidigare, för jag glömde att göra en kommentar. Jag är inte
            alls på efterkälken, utan jag är med om att sänka inkomstskatten
            för folk i vanliga inkomstlägen. Jag sitter t.o.m. med i den socialdemokratiska
            skattegruppen. Tillsammans med några andra har jag, i varje fall
            nästan, lotsat igenom det här. Det kommer att klubbfästas om någon
            timme, eller vad det nu kan bli fråga om. Det handlar alltså om
            att sänka skatten för folk i vanliga inkomstlägen för att kompensera
            för egenavgifterna. Jag är ledsen, Carl
          </note>
          <note>
            Fredrik Graf - skatteutskottets värderade vice ordförande - men
            jag har faktiskt glömt den tredje frågan.
          </note>
          <note>
            Kanske finns det tid att återkomma till den.
          </note>
          <note type="speaker">
            Anf. 188 CARL FREDRIK GRAF (m):
          </note>
          <note>
            Fru talman! Jag tycker att fru talmannen ska bevilja både mig
            och Arne Kjörnsberg ytterligare en replik så att vi får en chans
            att utveckla de här frågorna.
          </note>
          <note>
            Finansministern talade tidigare i dag här. Han hade fem olika
            punkter men han glömde en väsentlig punkt, internationaliseringens
            påverkan på det svenska skattesystemet, något som jag tog upp
            inledningsvis i mitt anförande. Arne Kjörnsberg har inte berört
            detta med en enda rad någonstans. Anser Arne
          </note>
          <note>
            Kjörnsberg att de internationella förhållandena påverkar det
            svenska skattesystemet och i så fall hur?
          </note>
          <note>
            Låt mig få anknyta lite grann till detta med att känna sig trygg.
            Delar Arne Kjörnsberg statsrådet
          </note>
          <note>
            Lejons uppfattning att man, för att kunna känna sig trygg och
            kunna delta i demokratin på ett bra och vettigt sätt, först måste
            få makt och myndighet över sitt eget liv? Men hur ska man kunna
            känna sig trygg och våga förändring om det hela tiden är andra,
            dvs.
          </note>
          <note>
            politiker eller myndigheter, som beslutar över människors vardag?
          </note>
          <note>
            I det moderata förslaget - detta vill jag gärna påpeka med anledning
            av Arne Kjörnsbergs insinuationer - har vi finansierat våra skattesänkningar
            med sänkta utgifter. Saldot nettar ändå ut på en bättre ställning
            för den offentliga sektorn jämfört med regeringens förslag. Det
            är ett högre överskott. Trots detta kan en stor del av makten
            övervältras till människorna i deras vardag. Jag tror att det
            är den vägen vi ska gå för att stärka demokratin och förbättra
            ekonomins funktionssätt. Är Arne Kjörnsberg med på den vagnen
            och vad kan vi i så fall göra tillsammans i den delen?
          </note>
          <note type="speaker">
            Anf. 189 ARNE KJÖRNSBERG (s):
          </note>
          <note>
            Fru talman! Jag kommer aldrig att befinna mig på några moderata
            vagnar! Det är en deklaration som jag kan göra. Däremot är jag
            beredd att diskutera med
          </note>
          <note>
            Carl Fredrik Graf. Jag gissar att det är han som blir
          </note>
          <note>
            Bo Lundgrens ersättare i skattesamtalen. Välkommen dit! kan jag
            säga på finansministerns vägnar.
          </note>
          <note>
            Jo, visst påverkas vi av de internationella förhållandena. Det
            finns de som säger att vi måste anpassa vår ölskatt till de närliggande
            ländernas skatt. Problemet är dock om vi ska anpassa oss till
            Danmark eller om vi ska anpassa oss till Norge. I det ena fallet
            måste vi sänka skatten och i det andra fallet höja den
          </note>
          <note>
            - lite skämtsamt uttryckt.
          </note>
          <note>
            Detta visar i varje fall att det hela inte är särskilt enkelt.
            Jag tycker att Carl Fredrik Graf på ett väldigt bra sätt framställt
            önskemål om, ja, kanske t.o.m.
          </note>
          <note>
            krav på, att företrädare för Finansdepartementet inför nästa
            Ekofinmöte ska redovisa hur diskussionerna går vad gäller skatteresonemangen
            inom EU. I vissa avseenden finns det strävanden från ordförandelandet
            i denna fråga som gäller exempelvis uppförandekoden.
          </note>
          <note>
            Från ordförandelandet England - man har inte bytt ordförande
            - finns en strävan att komma dithän att det är företagen som ska
            konkurrera, inte länder med olika skattenivåer. Jag tycker att
            det vore sunt om vi kunde komma dithän.
          </note>
          <note>
            Sedan till detta med att kunna känna sig trygg. Jo, jag tycker
            precis som statsrådet Lejon. Men är man låginkomsttagare räcker
            det inte med de sänkta skatter som Carl Fredrik Graf och hans
            meningsfränder har att erbjuda, utan då behövs det också en solidarisk
            uppställning och en omfördelning från dem som har det bra ekonomiskt
            till dem som har det mindre bra.
          </note>
          <note>
            För att få makt och myndighet över sitt eget liv behövs detta,
            tycker vi socialdemokrater.
          </note>
          <note type="speaker">
            Anf. 190 JOHAN PEHRSON (fp):
          </note>
          <note>
            Fru talman! Vi har väldigt trevligt i skatteutskottet men det
            kan vara viktigt att skilja på sak och person.
          </note>
          <note>
            Därför kan man bli lite förvånad över sättet att resonera ibland.
            Det är stor skillnad mellan dynamiskt tänkande och dynamiska effekter.
            Min fråga till Arne
          </note>
          <note>
            Kjörnsberg är om han tror att det finns chans till fler jobb
            och fler företag om skatten vid risktagande sänks. Jag tänker
            då kanske framför allt på skatten på små företag och på den s.k.
            dubbelbeskattningen.
          </note>
          <note>
            Finns det ett sådant dynamiskt tänkande hos Arne
          </note>
          <note>
            Kjörnsberg och tror Arne Kjörnsberg att det ökar antalet jobb
            så att vi kan minska den riktigt stora sociala orättvisan i vårt
            land, som ju den massarbetslöshet är som fortfarande finns här?
          </note>
          <note type="speaker">
            Anf. 191 ARNE KJÖRNSBERG (s):
          </note>
          <note>
            Fru talman! Jag förstår att Johan Pehrson tänker på den arbetslöshet
            som under tre korta år tredubblades. Det är den som vi nu, ibland
            gemensamt, med uppställning av svenska folket håller på att arbeta
            ned. Mer än 100 000 nya arbetstillfällen har tillkommit under
            det sistlidna året. Vi har goda förhoppningar om att nästa år
            nå målet att komma ned till 4 %
          </note>
          <note>
            öppen arbetslöshet men detta räcker inte för oss.
          </note>
          <note>
            Vi vill, Johan Pehrson, att varenda en som vill och kan på morgonen
            till sina nära och kära ska kunna säga: Hej, nu går jag till jobbet.
            Så vill vi att det ska vara i Sverige. På politikerspråk heter
            det full sysselsättning.
          </note>
          <note>
            Jag vill alltså att alla som vill och kan på morgonen ska kunna
            säga: Hej, nu går jag till jobbet. Detta ska vi fortsätta att
            jobba för.
          </note>
          <note>
            Jag blir faktiskt lite tagen här, för jag tycker att detta är
            en mycket stor fråga. Det finns inga enkla lösningar. När Anna-Greta
            Leijon var arbetsmarknadsminister satte hon upp ett varningens
            finger för att, som hon uttryckte det, släppa upp arbetslösheten
            till tvåsiffriga tal. Inget land har lyckats med att få ned sådana
            tal.
          </note>
          <note>
            Här gick arbetslösheten upp till tvåsiffriga tal men vi är nu
            på god väg att pressa ned den. Det stora och övergripande problemet
            är huvudsakligen följande:
          </note>
          <note>
            För det första - och detta tycker jag är viktigast -
          </note>
          <note>
            handlar det om det mänskliga, att man ska få vara med och dra
            försorg om sig själv och sina närmaste och att man har arbetskamrater
            och deltar i det gemensamma. För det andra handlar det om det
            ekonomiska, som också är viktigt. Men det förstnämnda är viktigare.
            När människor får jobb betalar de ju skatt.
          </note>
          <note>
            Därför har vi nu 1:09 kr när vi ska betala ut 1 krona.
          </note>
          <note>
            För fem år sedan hade 60 öre när vi skulle betala ut 1
          </note>
          <note>
            krona. Anledningen är alltså att fler människor har fått arbete.
          </note>
          <note type="speaker">
            Anf. 192 JOHAN PEHRSON (fp):
          </note>
          <note>
            Fru talman! Jag är jätteglad över att en del av de strukturproblem
            som svensk ekonomi haft sedan 70-
          </note>
          <note>
            talet har åtgärdats. Det återstår dock en hel del.
          </note>
          <note>
            När det gäller det som nyss sades - hej, nu går jag till jobbet
            - skulle man kunna tänka sig att den som går till jobbet säger:
            Hej, nu går jag till mitt företag.
          </note>
          <note>
            Eller också säger kanske den som går till jobbet: Hej, nu går
            jag till det företag där jag har min anställning.
          </note>
          <note>
            För att det ska bli mer av detta med hej, jag går till jobbet
            måste man dock kanske åtgärda vissa saker som gör att det är för
            få företag och således för få jobb i vårt land. Därför undrar
            jag om Arne Kjörnsberg tycker att det är en viktig prioritering
            att bränna av 40 miljarder på kompensation för egenavgifter, dvs.
            kompensation för den egna pensionen, i stället för att kanske
            koncentrera sig lite grann på några inte så dyra problem men väl
            strukturproblem i svensk ekonomi - t.ex. förmögenhetsskatten,
            dubbelbeskattningen och värnskatten.
          </note>
          <note type="speaker">
            Anf. 193 ARNE KJÖRNSBERG (s):
          </note>
          <note>
            Fru talman! Det var när Johan Pehrsons partivänner satt på strategiska
            poster i kanslihuset som vi i samband med konkurser på tre korta
            år förlorade
          </note>
          <note>
            56 000 småföretag. Nu blomstrar småföretagsamheten.
          </note>
          <note>
            Precis som Marie Engström träffar också jag småföretagare. Det
            gör jag i stort sett varannan måndag -
          </note>
          <note>
            året om, varje år. De snackar inte om dubbelbeskattning, Johan
            Pehrson! I Värmland snackas det om vägar. Det gör man till en
            del också i Sjuhäradsbygden. Det gäller då grusvägarna. Men de
            säger också:
          </note>
          <note>
            Efterfrågan har nu kommit i gång. En första förutsättning för
            att vi ska kunna tillverka våra grejer är dock att någon är beredd
            att köpa dem borta i affären.
          </note>
          <note>
            Nu är människor beredda att köpa grejerna i affären. Varför det?
            Jo, det har fått mer pengar i sina portmonnäer och de tror på
            framtiden. De är inte rädda för att bli arbetslösa månaden efter.
            Om mannen var byggnadsarbetare har han fått jobb nu igen.
          </note>
          <note>
            Om kvinnan är undersköterska riskerar hon inte att bli arbetslös
            - jo, i Västra Götalands län riskerar hon fortfarande att bli
            arbetslös, men det är en annan fråga som jag inte ska diskutera
            här.
          </note>
          <note>
            Det är viktigt. Nu kan man säga: Hej, nu går jag till jobbet.
            Och då kan det handla om det egna företaget, i källaren, i garaget
            såsom det är i Gnosjö eller i det partidistrikt där jag är ordförande
            för socialdemokraterna: Svenljunga, Tranemo och i de småorter
            som ligger ned mot Småland. Där ligger den öppna arbetslösheten
            under 3 %.
          </note>
          <note type="speaker">
            Anf. 194 ROLF KENNERYD (c):
          </note>
          <note>
            Frun talman! Jag vill först instämma i Arne
          </note>
          <note>
            Kjörnsbergs grundläggande utgångspunkt, att skattesänkningar
            självfallet ska ske inom ramen för en ekonomi i balans. All hittillsvarande
            erfarenhet talar för detta.
          </note>
          <note>
            Jag vill också instämma i att skattesystemet ska ha en omfördelande
            uppgift. Det är det som vi kallar för socialt ansvar. Men då gäller
            det också att leva upp till detta. Där har - som jag påpekade
            i mitt anförande
          </note>
          <note>
            - regeringen uppvisat en dokumenterad låg förmåga.
          </note>
          <note>
            Det har talats ganska mycket om pensionärerna i dag. De är undantagna.
            Det är så, Arne Kjörnsberg, att även när det gäller de yrkesverksamma
            får den inkomsttagare som tjänar 100 000 kr - med de siffror som
            jag använde i mitt anförande transformerade till årsbasis - en
            skattesänkning på 1 200 kr. Den som tjänar över 300 000 kr får
            en skattesänkning med
          </note>
          <note>
            4 200 kr per år.
          </note>
          <note>
            Slutligen, Arne Kjörnsberg: Hur är det med
          </note>
          <note>
            "nuet" beträffande reavinsbeskattningen? Innebär det någonting?
            Är det ett medvetet "nu" som är inplacerat eller är det bara en
            sinkadus att det finns med i majoritetstexten?
          </note>
          <note type="speaker">
            Anf. 195 ARNE KJÖRNSBERG (s):
          </note>
          <note>
            Fru talman! Rolf Kenneryd och jag är överens om det fundamentala:
            man ska ha pengar för att kunna betala för utgifterna. Det känns
            bra.
          </note>
          <note>
            Rolf Kenneryd är en mästare i att på något sätt devalvera vårt
            lands framgångar. Han inledde sitt huvudanförande med att säga:
            Sveriges ekonomi ter sig nu ganska hygglig.
          </note>
          <note>
            I år räknar OECD med en tillväxt för Sverige på
          </note>
          <note>
            3,9 %. Det är näst högst bland EU-länderna. Det är kanske inte
            så dåligt. Om jag försöker att bedöma medelåldern på de ledamöter
            som är närvarande i kammaren är det nog ingen mer än jag som upplevde
            när vi förra gången hade så höga tillväxttal i svensk ekonomi.
            Ni var så små då att ni inte visste vad bruttonationalprodukt
            och tillväxt var på den tiden. Man måste nämligen gå tillbaka
            till 50- och 60-talet för att hitta sådana tillväxttal. Det går
            ganska bra.
          </note>
          <note>
            Rolf Kenneryd! Ordet "nu" är inte en sinkadus.
          </note>
          <note>
            "Nu" är nu. Det fanns två problem med detta med stickåret. Det
            ena var att det var en splittrad remissopinion. Det andra var
            att vi tyckte inte att det fanns tillräckligt med pengar, eftersom
            det innebar ett skattebortfall.
          </note>
          <note>
            Detta är mina klara besked. Sedan är det med naturnödvändighet
            så att om man ska kompensera för egenavgifterna då får de som
            har betalat högre egenavgifter större kompensation medan de som
            har betalat lägre av gifter får lägre kompensation. Men det sistnämnda
            uppvägs i varje fall till en del genom det som någon här tidigare
            kallade för LO-puckeln, dvs. de 1 320 kr som ligger ungefär vid
            100 000 kr.
          </note>
          <note>
            Men det berör ju inte den som tjänar 300 000 kr. Så till en del,
            till två tredjedelar, upphävs den skillnad som Rolf Kenneryd pekade
            på.
          </note>
          <note type="speaker">
            Anf. 196 ROLF KENNERYD (c):
          </note>
          <note>
            Fru talman! Precis som Arne Kjörnsberg konstaterade är jag ingen
            man av överdrifter.
          </note>
          <note>
            Jag sade i mitt inledningsanförande att trots att vi i dag har
            hög tillväxttakt är det tveksamt om det finns uthållighet i denna
            tillväxttakt. Det tror jag kommer att visa sig vara en befogad
            varningssignal, om vi inte hanterar den nuvarande situation med
            det ansvarstagande som den faktiskt kräver.
          </note>
          <note>
            Arne Kjörnsberg gav ett ärligt när det gällde både reavinstskattereglerna
            och uteblivna förmåner för pensionärerna. Det fanns inga pengar.
            Nehej, det är ju också en prioritering. Det fanns alltså inga
            pengar till pensionärerna, vare sig för skattesänkningar eller
            höjda pensionstillskott. Däremot fanns det pengar för de höginkomsttagare
            som får lättnader på över 4 000
          </note>
          <note>
            kr per årsbasis, och enligt vad som framgår av budgeten är det
            avsatt pengar för ett införande av maxtaxa på dagis. Det är också
            ett sätt att prioritera.
          </note>
          <note>
            Jag vet, Arne Kjörnsberg, att skattesamtalens låga tempo nu beror
            på beredning i kanslihuset. Men när jag kritiserar skattesamtalens
            bedrivande gäller det inte bara nutid. De har varit valhänt skötta
            från början, och detta har tilltagit. Det är vi andra som har
            deltagit i samtalen som fortfarande bidrar till den begränsade
            styrfart som skattesamtalen alltjämt har.
          </note>
          <note type="speaker">
            Anf. 197 ARNE KJÖRNSBERG (s):
          </note>
          <note>
            Fru talman! Förra året fanns det inga pengar till att kompensera
            för egenavgifterna. Då fanns det pengar till att höja pensionerna.
            Det handlar om ett steg i taget, inget övermod, ta inte i, inga
            pukor och trumpeter utan vanligt slitigt vardagsarbete. Först
            ska pengarna in, sedan ska de ut.
          </note>
          <note>
            Nu kompenserar vi för egenavgifterna. Om prognoserna håller och
            konjunkturen fortsätter hoppas vi att kunna fortsätta under de
            två följande åren. Min bedömning är - och den gör jag bl.a. som
            ledamot av
          </note>
          <note>
            Genomförandegruppen - att nästa budget kommer att innehålla åtgärder
            för de sämst ställda pensionärerna.
          </note>
          <note>
            Jag tror att vi i Genomförandegruppen kommer att diskutera frågan.
            Vi är ganska överens, inte om summor och sådant, eftersom vi diskuterar
            de stora linjerna. Vi inser de problem som Rolf Kenneryd tar upp.
          </note>
          <note>
            Jag håller Rolf Kenneryd som en klok man, och det säger jag inte
            för att smickra, utan för att jag menar det. Han talade om uthållig
            tillväxt. Här måste vi tänka en gång till - inga pukor och trumpeter
            utan långsiktigt slitigt vardagsarbete.
          </note>
          <note>
            Vårt land hade en uthållig tillväxt under ett par decennier -
            det rörde sig om 5-6 %. Det vore en nåd att stilla bedja om, om
            vi kunde förlänga högkonjunkturen och om vi kunde få sådana strukturer
            - jag tror att förhoppningarna är goda och jag noterade att också
            finansministern trodde det - att vi med ansvarsfulla lönerörelser
            kan börja resonera också mellan parterna, och inte nödvändigtvis
            klösa ögonen ur varandra. Då bör vi kunna lyckas med det.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            8 § Tilläggsbudget 2 för budgetåret 1999
          </note>
          <note>
            Föredrogs finansutskottets betänkande 1999/2000:FiU11
          </note>
          <note>
            Tilläggsbudget 2 för budgetåret 1999 (prop.
          </note>
          <note>
            1999/2000:1 delvis)
          </note>
          <note type="speaker">
            Anf. 198 ANNA ÅKERHIELM (m):
          </note>
          <note>
            Fru talman! Till detta betänkande som vi ska behandla nu, Tilläggsbudget
            2, har fogats tre reservation och tre särskilda yttranden där
            vi moderater finns med, och det är runt dessa som jag kommer att
            uppehålla mig ett litet tag.
          </note>
          <note>
            Man kan säga att tilläggsbudgeten är till för att göra de förändringar
            som är påkallade av antingen ändrad ambitionsnivå eller att verkligheten
            har tagit en annan vändning. I vissa fall är det festsminkning,
            i andra spacklande.
          </note>
          <note>
            Som brukligt vid dessa tillfällen har finansutskottet berett
            övriga berörda utskott tillfälle att yttra sig, och jag ska som
            sagt bara lyfta fram de områden där vi moderater har en avvikande
            mening.
          </note>
          <note>
            I det första, under utgiftsområde nr 1, behandlas presstödet.
            Presstödets syfte har angetts vara att värna mångfalden, en allsidig
            nyhetsförmedling och opinionsbildning. Trots att stödet har varit
            omfattande och inneburit stora kostnader för skattebetalarna,
            har ett stort antal tidningar tvingats till nedläggning. Erfarenheterna
            har visat att presstödet till stor del har använts för att täcka
            tidningarnas löpande utgifter.
          </note>
          <note>
            Denna konstgjorda andning har alltså inte fungerat.
          </note>
          <note>
            Framför allt innebär presstödet att konkurrensvillkoren gentemot
            icke-presstödstidningar snedvrids och bidrar till att dessa får
            ekonomiska problem.
          </note>
          <note>
            Moderata samlingspartiet har därför vid ett flertal tillfällen
            föreslagit ett gradvis avskaffande av just detta stöd, som bör
            ske i två etapper. Följaktligen avstyrker vi nu också regeringens
            förslag till en ökning av anslaget.
          </note>
          <note>
            Under samma utgiftsområde finner vi Samarbete och utveckling
            inom Östersjöregionen och den s.k.
          </note>
          <note>
            Östersjömiljarden. Denna kom till i den s.k. sysselsättningspropositionen
            1996, och sedan har fonden fyllts på gradvis. Den hanteras helt
            vid sidan av det övriga östbiståndet, i någon form av gräddfil,
            vilket kan tyckas anmärkningsvärt. Det är regeringen som fattar
            beslut om varje enskilt projekt. Utgångspunkten är att stödja
            projekt i andra länder och därigenom öka sysselsättningen i Sverige.
            Detta leder enligt vår uppfattning helt fel. Det som är bra för
            svensk sysselsättning är inte nödvändigtvis bra och bästa hjälpen
            för mottagarlandet. Detta intryck förstärks också av de rapporter
            som framkommit om oklarheter i samband med hanteringen av stödet.
            Beslutsunderlagen i enskilda projekt har varit tveksamma och effekterna
            av insatserna svårbedömda. Sysselsättningseffekter har redovisats
            i endast 5 av de 55 projekt som tilldelats medel, och dessa har
            varit av mycket begränsad omfattning.
          </note>
          <note>
            Enligt vår uppfattning bör dessa pengar tillföras det ordinarie
            programmet Stöd till Central- och Östeuropa. De bör göra bättre
            nytta där. Därmed garanteras också en likvärdig bedömning av de
            olika projekten, och det blir lättare att göra jämförelser av
            utfall och dra lärdomar inför framtiden.
          </note>
          <note>
            Man kan också tycka att den av regeringen valda budgettekniken
            framstår som annorlunda - en påse för egen disposition. Vi konstaterar
            att regeringen valt en annan metod att redovisa småföretagsmiljarden,
            som faktiskt behandlades vid samma tillfälle som den första Östersjömiljarden.
            Dessutom är det märkligt att verksamheten inom ramen för en andra
            Östersjömiljard påbörjas innan en utvärdering skett av den första,
            i synnerhet mot bakgrund av de uppgifter som har framkommit.
          </note>
          <note>
            Liksom Kristdemokraterna och Folkpartiet ställer vi oss alltså
            mycket tveksamma till hela uppläggningen och hanteringen av denna
            form för bistånd och avvisar det aktuella förslaget i tilläggsbudgeten.
          </note>
          <note>
            Fru talman! Det finns anledning att även säga något om våra särskilda
            yttranden.
          </note>
          <note>
            Ett område som i allra högsta grad oroar är regeringens förslag
            att anslaget A 1, Sjukvårdsförmåner, ökas med 226 miljoner kronor
            för innevarande budgetår. Det ökade anslaget ska täcka ökade utgifter
            för vuxentandvården.
          </note>
          <note>
            Utgiftsutvecklingen präglades under 1998 av stor osäkerhet om
            hur det reformerade stödet skulle utformas, vilket inte oväntat
            ledde till att många patienter valde att få tandarbeten utförda
            i förtid. Det var patienter med stort tandvårdsbehov.
          </note>
          <note>
            Majoriteten väljer nu att täcka dessa kostnader genom besparingar
            på de funktionshindrade, alltså grupper som man i andra sammanhang
            kallar för prioriterade grupper. Man för ett resonemang om att
            detta inte kommer att drabba någon. Men hur vet man det?
          </note>
          <note>
            Vi anser att det är helt fel sätt och ställer oss samtidigt frågande
            till - ja, finner det t.o.m. anmärkningsvärt - att det har uppstått
            ett så stort anslagssparande. Regeringen gör ingen analys av detta
            förhållande och ställer sig inte frågan varför. Är man inte medveten
            om de stora behov som faktiskt finns?
          </note>
          <note>
            Många är beroende av personlig assistans och de möjligheter som
            det innebär för funktionshindrade till ett bättre liv. Om det
            nu hade funnits utrymme, som det ju gör, varför kommer man först
            nu med förslaget som gäller även för 65-åringarna? Regeringen
            borde inte minst av det skälet ha valt ett annat sätt att finansiera
            underskottet för tandvården.
          </note>
          <note>
            Vi konstaterar också att utgifterna för sjukpenningen har ökat
            kraftigt. I budgetpropositionen för
          </note>
          <note>
            1999 angavs att antalet längre sjukdomsfall började öka under
            hösten 1997. Denna trend har sedan fortsatt under 1998 och in
            på 1999.
          </note>
          <note>
            Riksdagen är i rådande situation tvungen att tillskjuta medel.
            Regeringen borde ha reagerat mycket tidigare, tycker vi, genom
            t.ex. en ökning av satsningarna på rehabilitering och genom finansiell
            samordning.
          </note>
          <note>
            Tilläggsbudgeten innehåller som sagt mycket av justeringar, men
            om vi bortser från teoretisk budgetteknik så är dessa två områden
            exempel på hur man med ett enda penndrag kan ändra förutsättningarna
            eller fördröja en nödvändig förändring.
          </note>
          <note>
            Med detta, fru talman, yrkar jag bifall till reservation nr 1
            under mom. 1, men står givetvis bakom övriga reservationer.
          </note>
          <note type="speaker">
            Anf. 199 PER LANDGREN (kd):
          </note>
          <note>
            Fru talman! Låt mig börja med att yrka bifall till reservationerna
            2 och 4.
          </note>
          <note>
            Det har varit intressant och belysande att höra dagens budgetdebatt.
            Den har innehållit en granskning och ibland ett mästrande av oppositionens
            budgetalternativ.
          </note>
          <note>
            När vi nu kommer till tilläggsbudgeten, dvs. ett av två tillfällen
            under budgetåret då regeringen kan rätta till sina - och låt oss,
            fru talman, kalla det så - felbudgeteringar för innevarande år,
            då känns det som att detta ärende borde ha föregått budgetdebatten.
          </note>
          <note>
            Självklart är det rimligt med en kompletteringsproposition och
            tilläggsbudget. Verkligheten är inte statisk. Men majoriteten
            faller på sitt eget grepp när den mästrar. De faktiska felbudgeteringar
            som vi nu behandlar är långt större än de potentiella dylika som
            de under dagen kritiserat oss, och inte minst några andra, för.
          </note>
          <note>
            Är inte detta, fru talman, uttryck för en, låt oss säga, besserwisserattityd,
            som dessutom i stor utsträckning går tillbaka på lånta tjänstemannafjädrar
            och större resurser?
          </note>
          <note>
            Vårt budgetalternativ för 1999 har sedan länge fallit, men när
            vi nu ser närmare på t.ex. utgiftsområde 10, vad gäller sjukpenning
            och rehabilitering, undrar jag hur pass oförutsett detta egentligen
            kan sägas ha varit för regering och stödpartier. Det rör sig här
            om en avvikelse på 35 % jämfört med budget, alltså närmare 7,5
            miljarder kronor.
          </note>
          <note>
            Fru talman! Här har regeringen och majoriteten genom åren använt
            kommunsektorn som ett statsfinansiellt dragspel och dessutom under
            en längre period vältrat över kostnader på kommuner och landsting.
          </note>
          <note>
            Verksamheterna har ofta en hög effektivitet och god kvalitet,
            självklart. Men personalen utnyttjas alltför ofta alltför hårt.
          </note>
          <note>
            Arbetslivet är stressigt, sjukvårdspersonalen får inte tid för
            sina patienter t.ex., vårdtiderna kortas och patienter ses lätt
            som en ekonomisk belastning. Resultaten i skolorna försämras och
            lärare blir utbrända.
          </note>
          <note>
            Alarmsignalerna är många. Vem hade t.ex. hört talas om bemanningsföretag
            för några år sedan? Nu dyker de upp som svampar ur jorden, ofta
            på grund av dålig personalpolitik och dåliga löner.
          </note>
          <note>
            Fru talman! Även vänsterpolitiker borde väl pröva sådana enkla
            möjliga samband. Eller går det inte när de själva bildar en styrande
            överhet, t.o.m. en politisk överklass, kanske?
          </note>
          <note>
            En statsekonomi i balans till kostnaden av ökade sjukskrivningar,
            skulle någon kunna formulera det.
          </note>
          <note>
            Man skulle också kunna säga att arbetare och tjänstemän inom
            offentlig sektor, fru talman, exploateras eller varför inte, med
            gammal god vänsterterminologi, sugs ut av nuvarande vänsteröverhet
            med sjukskrivningar som logisk följd. För den historiskt oinitierade
            skulle det kanske förefalla paradoxalt att den samlade vänstern
            administrerar en rovdrift på människor och personal, och enligt
            uppgift också i många fall - alltför många fall - en usel personalpolitik.
          </note>
          <note>
            Exploateringen av de anställda och ett tilltagande främlingskap
            för den gemensamma sektorn av de anställda i samma sektor blir
            ett faktum.
          </note>
          <note>
            Vad kan man nu tänkas göra åt orsakerna till denna felbudgetering,
            fru talman? Hur ska svenska arbetare och tjänstemän kunna bli
            friskare? Hur ska de kunna få arbetsmotivation och arbetsglädje
            åter?
          </note>
          <note>
            Vilka åtgärder planerar majoriteten, fru talman? Det kanske Bengt
            Silfverstrand kan ge svar på. Kanske möjligtvis gårdagens glada
            och försonande budskap om grundvärden och annat skulle kunna bidra
            till att lösa en del bekymmer, förbättra personalpolitiken och
            skapa ett såväl kroppsligen som själsligen friskare
          </note>
          <note>
            Sverige. Vad vet jag, fru talman, och vad säger Bengt
          </note>
          <note>
            Silfverstrand?
          </note>
          <note type="speaker">
            Anf. 200 KARIN PILSÄTER (fp):
          </note>
          <note>
            Fru talman! Det har varit en lång dag med budgetdebatt, och med
            tanke på majoritetens bristande intresse för att diskutera kommande
            års budget tänkte jag fatta mig kort när det gäller förslaget
            på tilläggsbudget, alltså den reviderade budgeten för innevarande
            år. Det skulle finnas väldigt mycket att ha synpunkter på, men
            vi har valt att konstatera att majoriteten är kompakt, håller
            varandra i händerna och inte släpper fram någon öppning för att
            förändra den förda politiken.
          </note>
          <note>
            Därför vill jag bara passa på tillfället att markera att vi i
            Folkpartiet liberalerna inte tycker att man ska ägna sig åt företagsstöd
            och snedvridande konkurrenspolitik i den formen, och vi vill därför
            också yrka avslag på den utökning av presstödet som föreslås.
          </note>
          <note>
            Detsamma gäller den s.k. Östersjömiljarden, som verkligen lämnar
            mycket övrigt att önska när det gäller genomförandet av mycket
            av verksamheten, men där det framför allt är en väldigt bisarr
            budgetteknik som ligger bakom att man nu lyfter fram en miljon
            för att på det sättet komma åt reserverade medel, och vi yrkar
            avslag även på detta.
          </note>
          <note>
            Fru talman! Jag står givetvis bakom våra tre reservationer, men
            jag nöjer mig för tids vinnande med att yrka bifall till endast
            reservation nr 1.
          </note>
          <note type="speaker">
            Anf. 201 BENGT SILFVERSTRAND (s):
          </note>
          <note>
            Fru talman! Jag uppmärksammade att Per Landgren talade om rovdrift
            på människor och personal inom sjukvården. Jag undrar om han med
            den beteckningen menade de mörksens gärningar som under kristdemokratisk
            ledning pågår i region Västra Götaland. Det är i så fall ett typexempel
            på den definition som Per Landgren ger av vad som händer på sjukvårdsområdet
            på de ställen där kristdemokraterna har majoritet. Jag skulle
            kunna ta Region Skåne som ytterligare ett exempel som faller väl
            in under Per
          </note>
          <note>
            Landgrens beskrivning.
          </note>
          <note>
            Fru talman! Med hänvisning till den debatt som tidigare förts
            här i dag, till den just publicerade
          </note>
          <note>
            OECD-rapporten "Economic Outlook" nr 66 och till
          </note>
          <note>
            Industrins utredningsinstitut m.fl. prognosmakare vill jag inledningsvis
            konstatera att Sveriges förhållande till ekonomiska makter är
            gott.
          </note>
          <note>
            Den tilläggsbudget 2 som vi nu har att ta ställning till präglas
            också av ordning och reda samt stabilitet i statsfinanserna. Trots
            den mycket kraftiga ökningen av utgifterna för sjukpenningen kommer
            dessa utgifter att rymmas inom utgiftstaket. Självfallet ger just
            utgiftsutvecklingen av sjukpenningskostnaderna anledning till
            både eftertanke och analys och med de utgångspunkterna naturligtvis
            också åtgärder. Men att straffa redan hårt drabbade genom sänkta
            ersättningsnivåer respektive fler karensdagar vid sjukdom, som
            moderater och kristdemokrater förordar, kan det naturligtvis inte
            bli fråga om. Särskilt kristdemokraternas dubbelmoral måste här
            än en gång uppmärksammas. Ty samtidigt som kristdemokratiska politiker
            åker land och rike runt iklädda den barmhärtige samaritens vita
            mantel med predikotexten "mera resurser till vård och omsorg"
            på plakaten har man i regeringsställning snarast upprättat rivningsentreprenader
            på sjukvårdsområdet inom t.ex. Västra Götaland och
          </note>
          <note>
            Region Skåne.
          </note>
          <note>
            Så vill jag göra några kommentarer till reservationerna 1 och
            2. I reservation 1 yrkar Moderaterna och
          </note>
          <note>
            Folkpartiet avslag på ökningen av anslaget till pressstödet och
            kräver en avveckling av detsamma. Detta är ju en rotstark perenn
            i den moderat-folkpartistiska reservationsfloran genom åren. Logiken
            i förslaget är att mångfald i media bäst befrämjas genom indraget
            presstöd och färre röster i presskören. Samtidigt efterlyser man
            som alternativ till presstödet utan närmare precisering "nödvändiga
            rationaliseringsåtgärder".
          </note>
          <note>
            Jag skulle då vilja fråga reservanterna om dessa åtgärder prövats
            på den Moderaterna närstående tidningen i Stockholmsområdet, om
            resultaten av eventuellt företagna åtgärder lett till ett minskat
            behov av presstöd och slutligen varför inte den fria konkurrensens
            främsta förespråkare ökat sina ekonomiska insatser i företaget;
            allt i syfte att slippa beroendet av konkurrenssnedvridande statligt
            stöd.
          </note>
          <note>
            I reservation 2 kritiserar Moderaterna, Kristdemokraterna och
            Folkpartiet handläggningen av samarbetet och utvecklingen inom
            Östersjöregionen och yrkar avslag på regeringens förslag att reservationsanslaget
            på nytt ska föras upp på statsbudgeten och att 1 miljon kronor
            ska anvisas för innevarande år.
          </note>
          <note>
            Kritiken kan mot bakgrund av faktiska förhållanden verkligen
            betraktas som småskuren.
          </note>
          <note>
            Riksdagen beslutade i tilläggsbudgeten 1995/96
          </note>
          <note>
            om ett femårigt program: Samarbete och utveckling inom Östersjöregionen,
            den s.k. Östersjömiljarden.
          </note>
          <note>
            Finansutskottet erinrade i sitt betänkande 1995/96:15
          </note>
          <note>
            om att detta innebar att outnyttjade medel får användas längst
            tre år efter det att anslaget senast var uppfört på statsbudgeten.
            Om medel från anslaget behöver utnyttjas även efter treårsperiodens
            slut, bör regeringen föreslå riksdagen att på nytt föra upp anslaget
            på statsbudgeten. Det är precis vad regeringen nu gör, nämligen
            föreslår att anslaget förs upp på statsbudgeten. Genom detta förfarande
            kommer anslaget att på nytt vara uppfört som ett reservationsanslag
            på statsbudgeten för 1999. Detta innebär i sin tur att anslaget
            finns disponibelt för ändamålet under de tre följande åren.
          </note>
          <note>
            Regeringen har hittills beslutat om ca 700 miljoner kronor, och
            betalningar har skett med ca 300
          </note>
          <note>
            miljoner kronor. Det finns en hel del angelägna projekt under
            beredning, och eftersom projekten oftast har en lång berednings-
            respektive genomförandetid är det av yttersta vikt att de under
            budgetåret 1995/96
          </note>
          <note>
            uttryckta intentionerna även fortsättningsvis eftersträvas.
          </note>
          <note>
            Dessa intentioner är bl.a. att stimulera tillväxt och sysselsättning
            inom svensk livsmedelsexport och energisystemen, stimulera ömsesidigt
            kunskapsutbyte, stärka infrastruktur och samarbete för att skydda
            miljön runt Östersjön, öka handeln och investeringarna samt att
            i övrigt stärka samarbetet mellan stater och näringsliv i regionen.
          </note>
          <note>
            Anledningen till att detta togs upp i tilläggsbudgeten är att
            reservationerna vad gäller anslaget efter den 31 december 1999
            inte längre är tillgängliga.
          </note>
          <note>
            Genom att på nytt föra upp anslaget i statsbudgeten kan man nyttja
            de reservationer som finns under reservationsanslaget under den
            kommande treårsperioden. Det är alltså inte på något sätt en ny
            företeelse.
          </note>
          <note>
            Den är väl känd, och det måste betecknas som ett starkt utslag
            av ren gnällighet när man nu plötsligt tar upp detta sedan många
            år tillbaka kända faktum.
          </note>
          <note>
            Samtidigt som anslaget föreslogs tas upp på nytt stramades budgetprocessen
            åt. Vi är medvetna om de problem som är förknippade med denna
            verksamhet -
          </note>
          <note>
            problem som inte är ovanliga när det gäller försöksverksamhet.
            Beredningsformerna ska innehålla målformulering samt uppföljning
            och utvärdering.
          </note>
          <note>
            Fru talman! Med detta yrkar jag avslag på samtliga reservationer
            och bifall till utskottets hemställan på samtliga punkter.
          </note>
          <note type="speaker">
            Anf. 202 PER LANDGREN (kd) replik:
          </note>
          <note>
            Fru talman! Silfverstrand slår blå och möjligtvis röda dunster
            i folks ögon. Nu är det inte så mycket folk här, så det kanske
            inte gör så mycket. När han tar upp Västra Götaland är det nog
            en olycka för honom själv.
          </note>
          <note>
            Det har varit en svajig men dock majoritet i nio månader. Naturligtvis
            passar Silfverstrand på att hävda att allt hemskt inklusive, misstänker
            jag, den miljard i underskott som ni lämnade efter er är den sittande
            majoritetens fel. Det är en fantastisk logik från det jag förut
            kallade en politisk överklass som möjligtvis kan lura en del.
          </note>
          <note>
            400 miljoner har kristdemokraterna krävt, och vi har fått igenom
            att det ska tillföras sjukvården nu. Vi gick inte med på skattehöjning.
            Det är klart att sådana diskussioner säkert kan tas upp igen i
            den svåra situation som är nu. Det handlar om att det i alla fall
            till en början ska vara samma nivå efter sammanslagningen av landstingen
            och Göteborg som före. Det är det nu inte. Bl.a. låg Älvsborgs
            landsting efter i skatteuttag och tog ut för lite - i alla fall
            i jämförelse med den sjukvård och den drift som man har.
          </note>
          <note>
            Det talas om ett faktum i alla fall i korridorer.
          </note>
          <note>
            Möjligtvis kan Silfverstrand bekräfta detta, men han kanske inte
            vågar. Det är att regeringen kanske inte bryr sig om Västra Götaland
            och inte heller Skåne så mycket när det sitter fel folk och administrerar
            ett arv som inte alls är så bra.
          </note>
          <note>
            Det var inte alls det som jag tänkte på. Det är helt enkelt den
            övervältring som har skett på kommunsektorn, som har lett till
            en rovdrift av personalen.
          </note>
          <note>
            Personalen är lojal och ställer upp, men när majoriteten sedan
            1995 har tagit bort 16 miljarder och först nu återför pengar blir
            det naturligtvis sådana problem.
          </note>
          <note type="speaker">
            Anf. 203 BENGT SILFVERSTRAND (s) replik:
          </note>
          <note>
            Fru talman! Det handlade inte så väldigt mycket om den kritik
            som flera borgerliga partier i sitt särskilda yttrande har anfört
            mot det förhållande att sjukvårdskostnaderna ökar mycket kraftigt.
            Då kan vi konstatera att det är svårt att se vad det konkret beror
            på i olika delar. Det finns naturligtvis en mycket stark koppling
            till den starkt förbättrade situationen på arbetsmarknaden. Därmed
            följer också en ökad trygghetskänsla för människor. Det är en
            sådan koppling som nog inte är orealistisk.
          </note>
          <note>
            Nu säger vi att vi ska titta på detta. Vi ska utvärdera detta.
            Men vad säger kristdemokraterna? Jo, de säger - vilket Per Landgren
            talade tyst om - att man ska införa ytterligare en karensdag.
            Här har vi exempel på dubbelmoralen. Per Landgren pratar om rovdrift
            av personal. I nästa andetag kommer han i en riksdagsmotion med
            förslag om att lägga ytterligare bördor på de redan drabbade.
            Detta är dubbelmoral i sin prydno.
          </note>
          <note>
            När det sedan gäller underskotten i dessa regioner vill jag säga
            att det är alldeles självklart att de tidigare socialdemokratiska
            majoriteterna tar ansvar för dessa.
          </note>
          <note>
            Vilka åtgärder vidtar man från den nuvarande borgerliga majoritetens
            sida för att komma till rätta med dessa problem? Det är de åtgärderna
            vi har all anledning att kritisera. De är de åtgärderna som kan
            betraktas som rovdrift av människor och personal.
          </note>
          <note type="speaker">
            Anf. 204 PER LANDGREN (kd) replik:
          </note>
          <note>
            Fru talman! När man ska reda upp sådana härvor handlar det om
            en besk medicin. Då väljer vi att låta de friska ta den smällen
            och inte de sjuka. Det är de sjuka vi talar om nu när kostnaderna
            stiger så på socialförsäkringssidan. Jag tycker att det är bra
            att Bengt
          </note>
          <note>
            Silfverstrand lugnar sig lite grann vad det gäller Västra Götaland
            och också Skåne och om inte tar tillbaka det han sade så låter
            tystnaden tala.
          </note>
          <note>
            Jag tycker att Silfverstrand skulle kunna lätta lite på förlåten,
            fru talman, och berätta vad som planeras.
          </note>
          <note>
            Vad ska ni göra åt de skenande kostnaderna? Vad har ni för recept?
            Vad finns det för strategi? Finns det någon planering över huvud
            taget? Varför kommer det så sent? Jag hävdar att detta har varit
            någonting som man har kunnat förutse ända sedan kommunerna började
            användas som ett statsfinansiellt dragspel.
          </note>
          <note type="speaker">
            Anf. 205 BENGT SILFVERSTRAND (s) replik:
          </note>
          <note>
            Fru talman! När det gäller det statsfinansiella dragspelet drar
            kristdemokraterna alldeles tydligt åt ett håll. Man beskär nämligen
            möjligheterna till utveckling i dessa kommuner. Det är ett dragspel
            som ständigt är hopfällt.
          </note>
          <note>
            Vårt dragspel, om man nu ska använda det begreppet, handlar om
            att vi tillför kommunerna ytterligare nya friska pengar. De har
            fallit ut sedan 1997
          </note>
          <note>
            och faller ut i år, nästa år, 2001 och 2002. Det är ytterligare
            resurser, och de resurserna är nödvändiga.
          </note>
          <note>
            Det tror jag faktiskt att vi kan vara överens om.
          </note>
          <note>
            Sedan är det rätt fantastiskt att höra en företrädare för den
            barmhärtige samaritens parti stå och säga att karensdagar drabbar
            de friska. Vilka drabbar det? Jo, de som redan i dag med en karensdag
            har svårt att stanna hemma när de är krassliga därför att de förlorar
            så mycket ekonomiskt på detta. Jag undrar om Per
          </note>
          <note>
            Landgren på sina trots allt ganska många resor i landet aldrig
            har träffat människor som sagt till honom att de inte har råd
            att stanna hemma när de är krassliga. Om dessa människor är hårt
            drabbade av en karensdag måste den logiska slutsatsen ändå vara
            att det inte är friska människor som drabbas om man inför det
            kristdemokratiska förslaget om två karensdagar.
          </note>
          <note>
            Det drabbar i mycket stor utsträckning sjuka. Hur är det egentligen
            med logiken, Per Landgren?
          </note>
          <note type="speaker">
            Anf. 206 ANNA ÅKERHIELM (m) replik:
          </note>
          <note>
            Fru talman! Bengt Silfverstrand börjar på högvarv och landar
            på något omöjligt sätt borta i Västra Götaland och Region Skåne.
            Jag trodde att det var tilläggsbudgeten vi höll på med. Jag vet
            inte så mycket om Västra Götaland, men när det gäller Skåne måste
            jag påstå att Bengt Silfverstrand är ute på djupt vatten. Sedan
            talar han om karensdagar, som vi inte heller behandlar just här.
            Jag kan bara konstatera att
          </note>
          <note>
            Bengt Silfverstrand värnar mer om de korttidssjukskrivna än om
            de långtidssjukskrivna, som jag faktiskt tog upp i mitt huvudanförande.
            Jag undrade varför man inte från socialdemokraternas sida i stället
            satsar på rehabilitering och FINSAM.
          </note>
          <note>
            För att återgå till det som vi behandlar i tilläggsbudgeten kan
            jag säga att Bengt Silfverstrand nästa gång fastnar på presstödet.
            Det är ingen hemlighet att moderaterna länge har ansett att det
            ska avskaffas.
          </note>
          <note>
            Det är kanske symtomatiskt att Bengt Silfverstrand sitter framför
            mig och vänder ryggen till mig. Jag sade att vårt argument är
            att detta snedvrider och att bra och uthålliga tidningar får ekonomiska
            problem och går under.
          </note>
          <note>
            När det gäller Östersjömiljarden fastnar Bengt Silfverstrand
            i budgettekniken. Jag lyfter i stället fram i mitt anförande att
            det som kommer ut av de pengar som satsas är viktigare. Det är
            anmärkningsvärt att det finns ett sådant här belopp som har gått
            i en gräddfil.
          </note>
          <note>
            Jag skulle vilja sluta med en fråga som Bengt Silfverstrand inte
            alls har berört. Det gäller de funktionshindrade. Med ett penndrag
            har man flyttat pengar för att täcka ett underskott i tandvårdsstödet
            för vuxentandvården och därmed tagit pengar från de funktionshindrade.
            Det säger Bengt Silfverstrand ingenting om.
          </note>
          <note type="speaker">
            Anf. 207 BENGT SILFVERSTRAND (s) replik:
          </note>
          <note>
            Fru talman! Det är fantastiskt att höra en representant för kammarens
            högerparti å ena sidan nu här på slutet stå och tala för de svaga
            grupperna och anklaga socialdemokraterna för att svika dem, å
            andra sidan lägga in motioner med förslag om ytterligare ökad
            börda genom försämrade ersättningar för de här grupperna. Också
            hos moderaterna finns det alltså en dubbelmoral som faktiskt saknar
            all like.
          </note>
          <note>
            Det var inte jag som drog in Västra Götaland och
          </note>
          <note>
            Region Skåne i debatten, utan det blev ett osökt tillfälle att
            nämna dessa som konkreta exempel på vad borgerligt styre leder
            fram till. Det kan väl ändå inte bara vara otur som har drabbat
            både Västra Götaland och Region Skåne. I så fall ska man satsa
            på partier som har bättre tur med sig - bättre handlag men kanske
            också bättre tur med att klara av ekonomin!
          </note>
          <note>
            Anna Åkerhielm ska inte komma så lätt undan när det gäller presstödet
            och den snedvridna konkurrensen. Det är alldeles uppenbart att
            förekomsten av presstöd inte har löst de mycket allvarliga problem
            med tidningar som har behövt läggas ned och med en
          </note>
          <note>
            - också i Sverige - bristande mångfald. Vi har ändå en bättre
            situation åtminstone på tidningsmarknaden i
          </note>
          <note>
            Sverige än i många andra länder, t.ex. Danmark och våra andra
            nordiska grannländer. Hur detta skulle bli bättre och hur det
            skulle bli mer mångfald om man drar in presstödet - om exempelvis
            Svenska Dagbladet skulle försvinna från marknaden - kan jag definitivt
            inte inse.
          </note>
          <note>
            När det gäller de funktionshindrade innebär den socialdemokratiska
            politiken att vi tillför områdena vård, omsorg och skola ytterligare
            resurser. Självfallet kommer också de resurserna dessa grupper
            till del.
          </note>
          <note type="speaker">
            Anf. 208 ANNA ÅKERHIELM (m) replik:
          </note>
          <note>
            Fru talman! För att börja med Skåne vill jag säga att det är
            typiskt att Bengt Silfverstrand återvänder till brottsplatsen.
            Han säger att det inte bara kan vara otur. Jo, i det här fallet
            hade den nuvarande borgerliga regimen oturen att efterträda en
            socialdemokratisk regim som lämnade ett mastodontunderskott efter
            sig.
          </note>
          <note>
            Det är det som den borgerliga regimen nu har att ta hand om.
          </note>
          <note>
            Bengt Silfverstrand säger också att vi moderater plötsligt har
            fått upp ögonen för de svaga i samhället.
          </note>
          <note>
            Det är ett uttalande som är ganska upprörande med tanke på att
            Bengt Silfverstrand icke har kunnat läsa innantill. Totalt satsar
            vi 2 miljarder mer än regeringen på de funktionshindrade, dels
            till personlig assistans, dels till stimulansbidrag, dels till
            andra insatser som gynnar de funktionshindrade. Det är bara att
            läsa innantill, Bengt Silfverstrand, och se att i det här fallet
            ligger vi långt före er.
          </note>
          <note type="speaker">
            Anf. 209 BENGT SILFVERSTRAND (s) replik:
          </note>
          <note>
            Fru talman! Min förmåga att läsa innantill är nog rätt väl utvecklad.
            Bl.a. har jag genom en intensiv innantilläsning kunnat konstatera
            att Moderaterna under flera år har velat minska i stället för
            att öka stödet till kommunerna. Det är bara att läsa innantill,
          </note>
          <note>
            Anna Åkerhielm, och se vilka förslag Moderaterna har kommit med
            när det gäller de s.k. Perssonpengarna - de socialdemokratiska
            pengarna. Det är betydligt större resurser än de som Anna Åkerhielm
            nu säger att Moderaterna vill tillföra de här grupperna.
          </note>
          <note>
            Det är lätt att komma med sådana överbud när man innerst inne
            inte tror att man kommer att ta över ansvaret - åtminstone inte
            på riksplanet.
          </note>
          <note>
            Det är viktigt att nämna en sak med tanke på att
          </note>
          <note>
            Moderaterna och Kristdemokraterna har gjort så stort nummer av
            ett särskilt yttrande. De har nämligen kritiserat Socialdemokraterna
            för att vi inte har grepp om utvecklingen av sjukvårdskostnaderna.
            Det är svårt - det inser alla. Vi hade förutsett en ökning av
            sjukvårdskostnaderna. Den blev betydligt större än vad vi hade
            förutsett, men ingen annan kunde heller räkna ut hur stor ökningen
            skulle bli. Vi tar konsekvenserna av detta och försöker ta reda
            på vad det beror på, men vi lägger inte fram förslag av moderat
            natur för att lösa problemen, dvs. att det är de svaga grupperna,
            de sjuka och de arbetslösa, som ska drabbas.
          </note>
          <note>
            Till råga på allt - för att nu reda ut detta med innantilläsningen
            en gång för alla - missunnar Moderaterna låginkomsttagarna att
            få den extra skattesänkning som vi socialdemokrater har föreslagit.
          </note>
          <note>
            Jag tror inte att Anna Åkerhielm med sitt anförande har övertygat
            ens en gång kammarens ledamöter om att Moderaterna är det parti
            som kämpar för de svaga i samhället.
          </note>
          <note type="speaker">
            Anf. 210 MATZ HAMMARSTRÖM (mp):
          </note>
          <note>
            Fru talman! Jag yrkar bifall till tilläggsbudgeten.
          </note>
          <note>
            Inledningsvis vill jag bemöta Anna Åkerhielms insinuation om
            att det tillägg som föreslås för att täcka de ökade tandvårdskostnaderna
            skulle leda till nedskärningar och brister för funktionshindrades
            möjligheter till personlig assistans. Det framgår ju väldigt tydligt
            av betänkandet att det finns ett omfattande anslagssparande samt
            anvisade medel som inte kommer att utnyttjas under året. Jag citerar
            betänkandet:
          </note>
          <note>
            "Socialutskottet framhåller att den föreslagna finansieringen
            av tandvårdsstödet således inte påverkar enskilda personers möjlighet
            att erhålla personlig assistans under budgetåret."
          </note>
          <note>
            Så övergår jag till de skenande sjukpenningkostnaderna. Under
            1999 har sjukfrånvaron ökat kraftigt.
          </note>
          <note>
            Antalet ersatta sjukpenningdagar beräknas i år bli
          </note>
          <note>
            63,2 miljoner. Det är en 25-procentig ökning jämfört med förra
            året. Det är framför allt de längre sjukdomsperioderna som ökar
            i antal. I intervallet 15-29 dagar är ökningen särskilt kraftig.
            För att klara detta ökade kostnadstryck föreslår den rödgröna
            budgetmajoriteten att anslaget för sjukpenning och rehabilitering
            ökas med drygt 7 miljarder.
          </note>
          <note>
            Men vi kan naturligtvis inte slå oss till ro med att skjuta till
            de här extra pengarna. Vi måste också analysera orsakerna till
            den kraftiga ökningen. Regeringen har därför tillsatt en utredning
            med uppgift att identifiera vilka direkta och indirekta faktorer
            som är avgörande för sjukpenningförsäkringens kostnadsökning.
            Det är en mycket viktig utredning, och det ska bli intressant
            att ta del av den när den är klar.
          </note>
          <note>
            I ett särskilt yttrande har de borgerliga ledamöterna i finansutskottet
            markerat att frågan inte hanterats tillfredsställande och att
            regeringen borde ha vidtagit åtgärder tidigare. Frågan är vilka
            åtgärder som åsyftas. Är det månne sänkning av ersättningsnivåerna?
          </note>
          <note>
            Ja, visst är det det. Moderaterna vill sänka sjukpenningnivån
            till 75 % och införa ytterligare en karensdag. Kristdemokraterna
            vill också införa ytterligare en karensdag.
          </note>
          <note>
            I miljöpartistiskt perspektiv finns det också åtgärder att vidta.
            Men då handlar det inte om sänkta ersättningsnivåer, utan om sänkt
            arbetstid. Larmrapporterna om ökad stress och utbrändhet blir
            alltfler.
          </note>
          <note>
            Vi måste våga inse att samhällstempot är för uppskruvat, och
            att sänkt arbetstid därför är en viktig välfärdsreform som bl.a.
            skulle kunna leda till färre och kortare sjukskrivningar.
          </note>
          <note type="speaker">
            Anf. 211 LENA EK (c):
          </note>
          <note>
            Fru talman! Ledamöter! Jag tänker bara kort förklara varför Centerpartiet
            ställer sig bakom de särskilda yttranden som har lagts till tilläggsbudgeten.
          </note>
          <note>
            Det första handlar om sjukvårdsförmåner och om handikappinsatserna.
            Där har vi i utskottet påpekat att det är otillfredsställande
            att det finns anslag kvar inom handikappområdet.
          </note>
          <note>
            Det viktigaste i det här sammanhanget tycker jag är diskussionen
            om sjukpenningen och de skenande kostnaderna där, som Matz Hammarström
            tog upp alldeles nyss.
          </note>
          <note>
            En ökning av antalet sjukdagar med 25 % under förra året är mycket
            anmärkningsvärt. I den tidigare debatten i dag hörde vi att det
            är viktigt att medborgarna i ett samhälle blir friskare. Det är
            ett mått på utveckling. Det är ganska ironiskt att höra det när
            man ser dessa siffror framför sig.
          </note>
          <note>
            Det finns ganska mycket att göra. En stor del av de här ökningarna
            beror på den ökande andelen långtidssjukskrivningar, och det tog
            Miljöpartiets ledamot också upp. I det här sammanhanget minskar
            rehabiliteringsinsatserna för precis den gruppen. Det är redan
            så att det bara är 19 % av de långtidssjukskrivna som finns i
            någon form av rehabilitering. Detta sätter förstås de människor
            som förutom en dålig ekonomi också har ett lidande på grund av
            sin sjukdom i en svårare situation än nödvändigt. I det här sammanhanget
            borde rehabilitering vara väldigt viktigt. Men andelen långtidssjukskrivna
            i rehabilitering har alltså minskat jämfört med åren innan. Det
            är ytterst beklagligt.
          </note>
          <note>
            Förutom att öka rehabiliteringen, vilket jag är ganska säker
            på skulle minska kostnaderna i det långa loppet, finns det andra
            saker att göra. Det finns en del projekt om samverkan mellan olika
            myndigheter för att hjälpa just den här gruppen människor. De
            här projekten är egentligen avslutade. Det hade redan i våras
            varit dags att komma till beslut om att permanenta de här åtgärderna.
            Något sådant förslag har inte kommit. I stället har en del av
            projekten förlängts.
          </note>
          <note>
            Det räddar ju situationen tills vidare. Men att sätta de här
            samverkansprojekten i sjön ordentligt så att de får ordinarie
            anslag och blir en ordinarie verksamhet är också åtgärder som
            minskar antalet sjukdagar och hjälper de människor som är långtidssjukskrivna.
          </note>
          <note>
            Jag vill också framhålla att vi anser att det är principiellt
            fel att betala tömningen av MS Estonia på olja, vilket alldeles
            självklart är viktigt av miljöskäl, med neddragningar av anslag
            som handlar om köp av interregional persontrafik på järnväg.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            9 § Konvention om undanröjande av dubbelbeskattning vid justering
            av inkomst mellan företag i intressegemenskap
          </note>
          <note>
            Föredrogs skatteutskottets betänkande 1999/2000:SkU6
          </note>
          <note>
            Konvention om undanröjande av dubbelbeskattning vid justering
            av inkomst mellan företag i intressegemenskap (prop. 1998/99:118)
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            FiU1 Utgiftsramar och beräkning av statsinkomsterna, m.m.
          </note>
          <note>
            Mom. 1 (allmänna riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 1 (kd, m, fp)
          </note>
          <note>
            3. res. 2 (c)
          </note>
          <note>
            Förberedande votering:
          </note>
          <note>
            116 för res. 1
          </note>
          <note>
            11 för res. 2
          </note>
          <note>
            151 avstod
          </note>
          <note>
            71 frånvarande
          </note>
          <note>
            Kammaren biträdde res. 1.
          </note>
          <note>
            Laila Bäck (s) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            156 för utskottet
          </note>
          <note>
            115 för res. 1
          </note>
          <note>
            11 avstod
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 35 v, 14 mp
          </note>
          <note>
            För res. 1: 65 m, 36 kd, 14 fp
          </note>
          <note>
            Avstod: 11 c
          </note>
          <note>
            Frånvarande: 24 s, 17 m, 8 v, 6 kd, 7 c, 3 fp, 2 mp
          </note>
          <note>
            Mom. 2 (det europeiska valutasamarbetet)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            3. res. 4 (v)
          </note>
          <note>
            4. res. 5 (c)
          </note>
          <note>
            5. res. 7 (mp)
          </note>
          <note>
            Förberedande votering 1:
          </note>
          <note>
            12 för res. 5
          </note>
          <note>
            14 för res. 7
          </note>
          <note>
            256 avstod
          </note>
          <note>
            67 frånvarande
          </note>
          <note>
            Kammaren biträdde res. 7.
          </note>
          <note>
            Förberedande votering 2:
          </note>
          <note>
            35 för res. 4
          </note>
          <note>
            14 för res. 7
          </note>
          <note>
            234 avstod
          </note>
          <note>
            66 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 3:
          </note>
          <note>
            63 för res. 3
          </note>
          <note>
            46 för res. 4
          </note>
          <note>
            173 avstod
          </note>
          <note>
            67 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            142 för utskottet
          </note>
          <note>
            63 för res. 3
          </note>
          <note>
            78 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 1 v, 36 kd
          </note>
          <note>
            För res. 3: 63 m
          </note>
          <note>
            Avstod: 3 s, 2 m, 34 v, 11 c, 14 fp, 14 mp
          </note>
          <note>
            Frånvarande: 23 s, 17 m, 8 v, 6 kd, 7 c, 3 fp, 2 mp
          </note>
          <note>
            Mom. 4 (miljökonsekvensbeskrivningar i budgetpropositionen)
          </note>
          <note>
            1. utskottet
          </note>
          <note>
            2. res. 11 (v, mp)
          </note>
          <note>
            Votering:
          </note>
          <note>
            173 för utskottet
          </note>
          <note>
            49 för res. 11 (v, mp)
          </note>
          <note>
            60 avstod
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 10 m, 36 kd, 10 c, 9 fp
          </note>
          <note>
            För res. 11: 35 v, 14 mp
          </note>
          <note>
            Avstod: 54 m, 1 c, 5 fp
          </note>
          <note>
            Frånvarande: 23 s, 18 m, 8 v, 6 kd, 7 c, 3 fp, 2 mp
          </note>
          <note>
            Mom. 6 (global skatt på valutamarknaderna)
          </note>
          <note>
            1. utskottet
          </note>
          <note>
            2. res. 15 (v, mp)
          </note>
          <note>
            Votering:
          </note>
          <note>
            234 för utskottet
          </note>
          <note>
            49 för res. 15
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 65 m, 36 kd, 11 c, 14 fp
          </note>
          <note>
            För res. 15: 35 v, 14 mp
          </note>
          <note>
            Frånvarande: 23 s, 17 m, 8 v, 6 kd, 7 c, 3 fp, 2 mp
          </note>
          <note>
            Mom. 10 (budgetförslagen för år 2000)
          </note>
          <note>
            1. utskottet
          </note>
          <note>
            2. res. 21 (m)
          </note>
          <note>
            3. res. 22 (kd)
          </note>
          <note>
            4. res. 23 (c)
          </note>
          <note>
            5. res. 24 (fp)
          </note>
          <note>
            Förberedande votering 1:
          </note>
          <note>
            11 för res. 23
          </note>
          <note>
            14 för res. 24
          </note>
          <note>
            258 avstod
          </note>
          <note>
            66 frånvarande
          </note>
          <note>
            Kammaren biträdde res. 24.
          </note>
          <note>
            Förberedande votering 2:
          </note>
          <note>
            37 för res. 22
          </note>
          <note>
            14 för res. 24
          </note>
          <note>
            231 avstod
          </note>
          <note>
            67 frånvarande
          </note>
          <note>
            Kammaren biträdde res. 22.
          </note>
          <note>
            Förberedande votering 3:
          </note>
          <note>
            65 för res. 21
          </note>
          <note>
            36 för res. 22
          </note>
          <note>
            181 avstod
          </note>
          <note>
            67 frånvarande
          </note>
          <note>
            Kammaren biträdde res. 21.
          </note>
          <note>
            Huvudvotering:
          </note>
          <note>
            157 för utskottet
          </note>
          <note>
            65 för res. 21
          </note>
          <note>
            61 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 35 v, 14 mp
          </note>
          <note>
            För res. 21: 65 m
          </note>
          <note>
            Avstod: 36 kd, 11 c, 14 fp
          </note>
          <note>
            Frånvarande: 23 s, 17 m, 8 v, 6 kd, 7 c, 3 fp, 2 mp
          </note>
          <note>
            Mom. 11 (preliminär fördelning av utgifterna på utgiftsområden
            för åren 2001 och 2002)
          </note>
          <note>
            1. utskottet
          </note>
          <note>
            2. res. 26 (kd)
          </note>
          <note>
            3. res. 28 (fp)
          </note>
          <note>
            Förberedande votering:
          </note>
          <note>
            Kammaren biträdde res. 26 med acklamation.
          </note>
          <note>
            Huvudvotering:
          </note>
          <note>
            158 för utskottet
          </note>
          <note>
            36 för res. 26
          </note>
          <note>
            89 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 1 m, 35 v, 14 mp
          </note>
          <note>
            För res. 26: 36 kd
          </note>
          <note>
            Avstod: 64 m, 11 c, 14 fp
          </note>
          <note>
            Frånvarande: 23 s, 17 m, 8 v, 6 kd, 7 c, 3 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU11 Tilläggsbudget 2 för budgetåret 1999
          </note>
          <note>
            Mom. 1 (presstöd)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            Votering:
          </note>
          <note>
            201 för utskottet
          </note>
          <note>
            82 för res. 1
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 35 v, 33 kd, 11 c, 14 mp
          </note>
          <note>
            För res. 1: 65 m, 3 kd, 14 fp
          </note>
          <note>
            Frånvarande: 23 s, 17 m, 8 v, 6 kd, 7 c, 3 fp, 2 mp
          </note>
          <note>
            Mats Odell (kd) anmälde att han avsett att rösta ja men markerats
            ha röstat nej.
          </note>
          <note>
            Mom. 2 (samarbete och utveckling inom Östersjöregionen)
          </note>
          <note>
            1. utskottet
          </note>
          <note>
            2. res. 2 (kd, m, fp)
          </note>
          <note>
            Votering:
          </note>
          <note>
            168 för res.
          </note>
          <note>
            114 för res.
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För res.: 108 s, 35 v, 11 c, 14 mp
          </note>
          <note>
            För res.: 64 m, 36 kd, 14 fp
          </note>
          <note>
            Frånvarande: 23 s, 18 m, 8 v, 6 kd, 7 c, 3 fp, 2 mp
          </note>
          <note>
            Anna Lilliehöök (m) anmälde att hon avsett att rösta nej men
            markerats som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU6 Konvention om undanröjande av dubbelbeskattning vid justering
            av inkomst mellan företag i intressegemenskap
          </note>
          <note>
            Kammaren biföll utskottets hemställan.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:25 Lag om försvarsunderrättelseverksamhet
          </note>
          <note>
            Skrivelse
          </note>
          <note>
            1999/2000:31 Hemlig teleavlyssning, hemlig teleövervakning och
            hemlig kameraövervakning vid förundersökning i brottmål under
            år 1998
          </note>
          <note>
            Socialutskottets betänkanden
          </note>
          <note>
            1999/2000:SoU4 Vissa alkoholfrågor
          </note>
          <note>
            1999/2000:SoU5 Genetisk integritet
          </note>
          <note>
            11 § Meddelande om SoU4 och SoU5
          </note>
          <note>
            Beträffande socialutskottets betänkanden
          </note>
          <note>
            1999/2000:SoU4 och SoU5 skulle talmannen vid morgondagens arbetsplenum
            föreslå kammaren att dessa fick avgöras efter endast en bordläggning.
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 november
          </note>
          <note>
            1999/2000:87 av Lars Hjertén (m) till statsrådet
          </note>
          <note>
            Ingegerd Wärnersson
          </note>
          <note>
            Krav på fristående skolor
          </note>
          <note>
            1999/2000:88 av Ronny Olander (s) till justitieminister Laila
            Freivalds
          </note>
          <note>
            Lagreglering av mediet Internet
          </note>
          <note>
            1999/2000:89 av Per Bill (m) till statsrådet Ingegerd
          </note>
          <note>
            Wärnersson
          </note>
          <note>
            Utvärdering av skolan
          </note>
          <note>
            1999/2000:90 av Per Bill (m) till statsrådet Ingegerd
          </note>
          <note>
            Wärnersson
          </note>
          <note>
            Elevers utanförskap
          </note>
          <note>
            1999/2000:91 av Ulla-Britt Hagström (kd) till statsrådet Ulrica
            Messing
          </note>
          <note>
            Ungdomstidningarnas stilbildande ansvar
          </note>
          <note>
            1999/2000:92 av Göran Norlander (s) till finansminister Bosse
            Ringholm
          </note>
          <note>
            Riksskatteverkets verksamhet i Härnösand
          </note>
          <note>
            1999/2000:93 av Inger Strömbom (kd) till jordbruksminister Margareta
            Winberg
          </note>
          <note>
            Jämställdheten i regeringskansliet
          </note>
          <note>
            1999/2000:94 av Tomas Högström (m) till statsrådet
          </note>
          <note>
            Ingegerd Wärnersson
          </note>
          <note>
            Funktionshindrades elevers rätt att välja skola
          </note>
          <note>
            1999/2000:95 av Tomas Högström (m) till statsrådet
          </note>
          <note>
            Ingegerd Wärnersson
          </note>
          <note>
            Skolelevers läskunskaper
          </note>
          <note>
            1999/2000:96 av Catharina Elmsäter-Svärd (m) till statsrådet
            Ingegerd Wärnersson
          </note>
          <note>
            Skolverksamhet och barnomsorg
          </note>
          <note>
            1999/2000:97 av Anders Sjölund (m) till statsrådet
          </note>
          <note>
            Ingegerd Wärnersson
          </note>
          <note>
            Skolmiljön
          </note>
          <note>
            1999/2000:98 av Anders Sjölund (m) till statsrådet
          </note>
          <note>
            Ingegerd Wärnersson
          </note>
          <note>
            Kunskapsnivån i skolan
          </note>
          <note>
            1999/2000:99 av Sten Tolgfors (m) till statsrådet
          </note>
          <note>
            Ingegerd Wärnersson
          </note>
          <note>
            Mobbning i skolan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 16 november
          </note>
          <note>
            1999/2000:219 av Ewa Larsson (mp) till miljöminister Kjell Larsson
          </note>
          <note>
            Nationella mål och kommunalt självbestämmande
          </note>
          <note>
            1999/2000:220 av Eva Flyborg (fp) till näringsminister Björn
            Rosengren
          </note>
          <note>
            Vägbeläggningar
          </note>
          <note>
            1999/2000:221 av Elizabeth Nyström (m) till justitieminister
            Laila Freivalds
          </note>
          <note>
            Droger
          </note>
          <note>
            1999/2000:222 av Kerstin Heinemann (fp) till socialminister Lars
            Engqvist
          </note>
          <note>
            Alkoholbok
          </note>
          <note>
            1999/2000:223 av Johan Pehrson (fp) till justitieminister Laila
            Freivalds
          </note>
          <note>
            Tingsrätter
          </note>
          <note>
            1999/2000:224 av Yvonne Ruwaida (mp) till statsminister Göran
            Persson
          </note>
          <note>
            Folkomröstning om EMU
          </note>
          <note>
            den 18 november
          </note>
          <note>
            1999/2000:225 av Margareta Viklund (kd) till näringsminister
            Björn Rosengren
          </note>
          <note>
            Industriellt utvecklingscentrum
          </note>
          <note>
            1999/2000:226 av Margareta Viklund (kd) till justitieminister
            Laila Freivalds
          </note>
          <note>
            Polisutbildning i Hässleholm
          </note>
          <note>
            1999/2000:227 av Elver Jonsson (fp) till statsrådet
          </note>
          <note>
            Lars-Erik Lövdén
          </note>
          <note>
            Legionärssjukan
          </note>
          <note>
            1999/2000:228 av Roy Hansson (m) till statsminister
          </note>
          <note>
            Göran Persson
          </note>
          <note>
            Hållbara Sverige
          </note>
          <note>
            1999/2000:229 av Rolf Gunnarsson (m) till socialminister Lars
            Engqvist
          </note>
          <note>
            Handikappinsatser
          </note>
          <note>
            1999/2000:230 av Bertil Persson (m) till statsrådet
          </note>
          <note>
            Leif Pagrotsky
          </note>
          <note>
            Besök i Sydafrika
          </note>
          <note>
            1999/2000:231 av Marietta de Pourbaix-Lundin (m)
          </note>
          <note>
            till kulturminister Marita Ulvskog
          </note>
          <note>
            Bokklub för punktskriftsläsare
          </note>
          <note>
            1999/2000:232 av Rinaldo Karlsson (s) till justitieminister Laila
            Freivalds
          </note>
          <note>
            GHB
          </note>
          <note>
            1999/2000:233 av Inger René (m) till kulturminister
          </note>
          <note>
            Marita Ulvskog
          </note>
          <note>
            Bibeltext enligt "lättläst svenska"
          </note>
          <note>
            1999/2000:234 av Barbro Hietala Nordlund (s) till socialminister
            Lars Engqvist
          </note>
          <note>
            MS i vården
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 november
          </note>
          <note>
            1999/2000:147 av Johan Pehrson (fp) till socialminister Lars
            Engqvist
          </note>
          <note>
            Införsel av sprit för eget bruk
          </note>
          <note>
            1999/2000:137 av Bertil Persson (m) till näringsminister Björn
            Rosengren
          </note>
          <note>
            Sjukskrivningar som konfliktvapen
          </note>
          <note>
            1999/2000:161 av Marianne Andersson (c) till utrikesminister
            Anna Lindh
          </note>
          <note>
            Kriget mellan Etiopien och Eritrea
          </note>
          <note>
            1999/2000:167 av Göran Norlander (s) till socialminister Lars
            Engqvist
          </note>
          <note>
            Syntetisk drog
          </note>
          <note>
            1999/2000:175 av Margareta Viklund (kd) till försvarsminister
            Björn von Sydow
          </note>
          <note>
            Det svenska försvaret i Bosnien
          </note>
          <note>
            1999/2000:176 av Kjell Eldensjö (kd) till näringsminister Björn
            Rosengren
          </note>
          <note>
            Utbyggnad av riksväg 40
          </note>
          <note>
            1999/2000:178 av Carl Fredrik Graf (m) till finansminister Bosse
            Ringholm
          </note>
          <note>
            Återbetalning från SPP
          </note>
          <note>
            1999/2000:179 av Marie Engström (v) till näringsminister Björn
            Rosengren
          </note>
          <note>
            Stöd till Hagforsregionen
          </note>
          <note>
            1999/2000:186 av Carina Hägg (s) till statsrådet
          </note>
          <note>
            Mona Sahlin
          </note>
          <note>
            Säljsekter
          </note>
          <note>
            1999/2000:188 av Carina Hägg (s) till utrikesminister Anna Lindh
          </note>
          <note>
            Diamanter förvandlas till vapen
          </note>
          <note>
            1999/2000:191 av Carina Hägg (s) till justitieminister Laila
            Freivalds
          </note>
          <note>
            Religionsfrihet
          </note>
          <note>
            1999/2000:192 av Carina Hägg (s) till socialminister
          </note>
          <note>
            Lars Engqvist
          </note>
          <note>
            Jämställdhet inom privat vård
          </note>
          <note>
            1999/2000:193 av Cinnika Beiming (s) till näringsminister Björn
            Rosengren
          </note>
          <note>
            Korta textmeddelanden
          </note>
          <note>
            1999/2000:196 av Margareta Viklund (kd) till utrikesminister
            Anna Lindh
          </note>
          <note>
            Kvinnorna i Afghanistan
          </note>
          <note>
            1999/2000:200 av Marianne Andersson (c) till finansminister Bosse
            Ringholm
          </note>
          <note>
            Reavinstbeskattning vid fastighetsförsäljning
          </note>
          <note>
            1999/2000:201 av Ola Karlsson (m) till miljöminister
          </note>
          <note>
            Kjell Larsson
          </note>
          <note>
            Miljökostnaden för den svarta skatteväxlingen
          </note>
          <note>
            1999/2000:205 av Tone Tingsgård (s) till utrikesminister Anna
            Lindh
          </note>
          <note>
            Kriget mellan Eritrea och Etiopien
          </note>
          <note>
            1999/2000:174 av Ulla-Britt Hagström (kd) till utbildningsminister
            Thomas Östros
          </note>
          <note>
            Lärarutbildningen
          </note>
          <note>
            den 18 november
          </note>
          <note>
            1999/2000:180 av Yvonne Andersson (kd) till utbildningsminister
            Thomas Östros
          </note>
          <note>
            Utbetalning av studiemedel
          </note>
          <note>
            1999/2000:183 av Carina Hägg (s) till statsrådet
          </note>
          <note>
            Lars-Erik Lövdén
          </note>
          <note>
            Pornografiska TV-sändningar
          </note>
          <note>
            999/2000:184 av Carina Hägg (s) till kulturminister
          </note>
          <note>
            Marita Ulvskog
          </note>
          <note>
            Begravning för ateist och privatboende
          </note>
          <note>
            1999/2000:185 av Carina Hägg (s) till statsrådet
          </note>
          <note>
            Mona Sahlin
          </note>
          <note>
            Teknologiska kartor
          </note>
          <note>
            1999/2000:189 av Carina Hägg (s) till kulturminister
          </note>
          <note>
            Marita Ulvskog
          </note>
          <note>
            Att kunna välja begravningsplats
          </note>
          <note>
            1999/2000:190 av Carina Hägg (s) till statsrådet
          </note>
          <note>
            Mona Sahlin
          </note>
          <note>
            Underleverantörerna
          </note>
          <note>
            1999/2000:199 av Ulla-Britt Hagström (kd) till statsrådet Lars-Erik
            Lövdén
          </note>
          <note>
            Tidsfrist för rivning av fastigheter
          </note>
          <note>
            1999/2000:202 av Ola Karlsson (m) till näringsminister Björn
            Rosengren
          </note>
          <note>
            Utlokalisering av statliga myndigheter
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 november.
          </note>
          <note>
            15 § Kammaren åtskildes kl. 17.52
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 23 (delvis), av förste vice talmannen därefter t.o.m. anf.
            75 (delvis), av andre vice talmannen därefter t.o.m. 7 § anf.
            165
          </note>
          <note>
            (delvis), av tredje vice talmannen därefter t.o.m. 8 § anf. 201
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
