<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--85</head>
          <docDate when="2016-03-23">2016-03-23</docDate>
        </div>
      </front>
      <body>
        <div>
          <note>
            § 1 Anmälan om återtagande av plats i riksdagen
          </note>
          <note>
            Andre vice talmannen meddelade
          </note>
          <note>
            att Annie Lööf (C) skulle återta sin plats i riksdagen från och
            med den 1 april , varigenom uppdraget som ersättare skulle upphöra
            för Göran Lindell (C) samt
          </note>
          <note>
            att Ida Karkiainen (S) skulle återta sin plats i riksdagen från
            och med den 5 april , varigenom uppdraget som ersättare skulle
            upphöra för Linus Sköld (S).
          </note>
          <note>
            § 2 Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM56 Förordning om trygg naturgasförsörjning KOM(2016)
            52 till näringsutskottet
          </note>
          <note>
            2015/16:FPM57 Beslut om informationsutbyte om mellanstatliga
            avtal med tredjeländer på energiområdet KOM(2016) 53 till näringsutskottet
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2015/16:106 till finansutskottet
          </note>
          <note>
            2015/16:131 till utbildningsutskottet
          </note>
          <note>
            2015/16:133 till finansutskottet
          </note>
          <note>
            2015/16:135 till arbetsmarknadsutskottet
          </note>
          <note>
            2015/16:136–139 till socialutskottet
          </note>
          <note>
            2015/16:141 till finansutskottet
          </note>
          <note>
            2015/16:142 till utbildningsutskottet
          </note>
          <note>
            2015/16:144 till konstitutionsutskottet
          </note>
          <note>
            2015/16:146 till finansutskottet
          </note>
          <note>
            2015/16:147 till socialförsäkringsutskottet
          </note>
          <note>
            2015/16:149 till utbildningsutskottet
          </note>
          <note>
            2015/16:150 och 151 till justitieutskottet
          </note>
          <note>
            2015/16:152 till utrikesutskottet
          </note>
          <note>
            2015/16:153 till försvarsutskottet
          </note>
          <note>
            Skrivelser
          </note>
          <note>
            2015/16:75 till konstitutionsutskottet
          </note>
          <note>
            2015/16:90 och 114 till utrikesutskottet
          </note>
          <note>
            EU-dokument
          </note>
          <note>
            KOM(2016) 157 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 17 maj .
          </note>
          <note>
            § 4 Amorteringskrav
          </note>
          <note>
            Finansutskottets betänkande 2015/16:FiU30
          </note>
          <note>
            Amorteringskrav (prop. 2015/16:89)
          </note>
          <note>
            föredrogs.
          </note>
          <note type="speaker">
            Anf. 1 FREDRIK OLOVSSON (S):
          </note>
          <note>
            Herr talman! Riksdagen ska i dag besluta om regeringens förslag
            att införa en bestämmelse om amorteringskrav i lagen om bank-
            och finansieringsrörelse. Det innebär att när banker och andra
            kreditinstitut lånar ut pengar för att finansiera en bostad ska
            de också ha villkor som gör att låntagaren i normalfallet ska
            amortera – betala tillbaka – på sitt lån.
          </note>
          <note>
            En robust amorteringskultur stärker hushållens finansiella motståndskraft.
            Det är en grundpelare i en sund kreditverksamhet och bidrar samtidigt
            till att skulder samlat kan hållas på nivåer som inte utsätter
            samhället för makroekonomiska risker.
          </note>
          <note>
            Bakgrunden till den här lagstiftningen är förstås den ökade skuldsättning
            som vi kan se hos de svenska hushållen. Sedan mitten av 90-talet
            har hushållens skulder ökat mycket snabbare än inkomsterna. Skuldkvoten
            har inte riktigt, men nära nog, fördubblats under den här perioden.
            En viktig förklaring till skuldökningen är förstås de ökade priserna
            som samtidigt har präglat vår bostadsmarknad.
          </note>
          <note>
            En hel del av det här kan hänföras till strukturella faktorer
            som utförsäljningarna, ombildningarna, av hyresrätter, förändringar
            i skattesystemet och en rejält sänkt ränta. Trots detta kvarstår
            dock enligt Finansinspektio ­ nen en stor del, ungefär en fjärdedel
            av ökningen av skuldkvoten, som inte kan förklaras strukturellt.
          </note>
          <note>
            Och även om svenska hushåll har marginaler att klara ränteutgifter
            även om räntorna skulle höjas ordentligt, inkomsterna skulle minska
            eller bostadspriserna skulle falla medför hög belåning makroekonomiska
            risker. För att klara större störningar skulle hushållen tvingas
            minska sin konsum ­ tion, vilket får negativa effekter på tillväxt
            och arbetslöshet.
          </note>
          <note>
            Internationella undersökningar visar också att hushåll som har
            en skuldsättning över 50 procent av bostadens marknadsvärde är
            mer benägna att dra ned på sin konsumtion om något oförutsett
            skulle inträffa.
          </note>
          <note>
            Eftersom Sverige har haft en svag amorteringskultur och fortfarande
            har långa avbetalningstider, där många med skulder över 50 procent
            inte amorterar alls eller bara amorterar lite, finns det goda
            skäl att även med lagstiftning verka för en bättre ordning framöver.
            Internationella organisationer som OECD, IMF och EU-kommissionen
            pekar också entydigt i sina granskningar på den privata skulduppbyggnaden
            som en risk i och för den svenska ekonomin.
          </note>
          <note>
            Den proposition som utskottet nu delvis bifaller bygger på en
            överenskommelse mellan regeringen och fem andra partier. Under
            utskottets beredning har vi förändrat förslaget något, vilket
            faktiskt gör det ännu mer robust. Framför allt vill finansutskottet
            tidsbegränsa undantaget för amorteringskrav i nyproduktion till
            fem år. De inlåsningseffekter som amorteringsfriheten för den
            första ägaren av nyproduktion riskerar att föra med sig kan vi
            därmed begränsa.
          </note>
          <note>
            Jag vill här också tydliggöra att undantaget inte innebär en
            lagstiftad amorteringsfrihet för nyproduktion. Bankerna kan, och
            bör sannolikt ock ­ så ganska ofta, ändå kräva att låntagaren
            ska amortera.
          </note>
          <note>
            Utskottet understryker också, liksom regeringen i propositionen,
            att skogs- och jordbruksfastigheter inte ska omfattas, och som
            tidigare gäller att dessa krav ska gälla för nya krediter, alltså
            inte för gamla lån. Man ska också kunna få undantag från amortering
            om ma n exempelvis drabbas av sjukdom eller skilsmässa eller att
            en närstående går bort.
          </note>
          <note>
            Amoreringskrav är förstås inte det enda svaret på hushållens
            skulduppbyggnad och en allt tuffare situation på bostadsmarknaden.
            Den kanske viktigaste insatsen är att öka bostadsbyggandet från
            de låga nivåer som vi har haft det senaste decenniet. Inte minst
            viktigt är att det byggs hyresrätter.
          </note>
          <note>
            Regeringen har också föreslagit åtgärder för att öka utbudet
            av bostäder. Den största bostadspolitiska satsningen på ett par
            decennier sjösattes förra våren och omfattar över 11 miljarder
            kronor under 2016 och 2017.
          </note>
          <note>
            Genom investeringsstödet kan resurser även styras till byggandet
            av mer prisvärda hyresrätter och bostäder med rimliga hyror så
            att trycket på bostadsmarknaden minskar liksom behovet för hushåll
            att skuldsätta sig. Dessutom har regeringen avsatt pengar för
            att ge kommunerna tydliga incitament att bidra till ett ökat bostadsbyggande.
          </note>
          <note>
            Herr talman! I dag föreslår dock utskottet att vi ska införa
            en bestämmelse om amorteringskrav. Jag yrkar bifall till utskottets
            förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 2 MARIA MALMER STENERGARD (M):
          </note>
          <note>
            Herr talman! I dag behandlar vi propositionen om amorteringskrav.
            Turerna har varit många, men nu står ett enigt utskott bakom dessa
            förslag. Förändringen genomförs i lagen om bank- och finansieringsrörelse
            och riktar sig alltså till kreditinstituten.
          </note>
          <note>
            Bakgrunden till att vi vill genomföra krav på amortering är att
            vi ser att hushållens skulder har ökat kraftigt. Människors skuld
            i förhållande till disponibel inkomst har ökat, och bostadspriserna
            har stigit i snabb takt. Flera tunga internationella bedömare
            har pekat ut den svaga amorteringskulturen som ett problem och
            rekommenderat Sverige att öka amorteringstakten på bolån och att
            införa ett amorteringskrav.
          </note>
          <note>
            Herr talman! När mina föräldrar var nyblivna husägare och låntagare
            var det självklart med amortering. Man skulle minska sina skulder.
            Man vet aldrig vad som händer. Då låg räntan under vissa perioder
            ändå så högt som 16 procent. Ändå betade man av sina skulder.
          </note>
          <note>
            På senare år har amortering inte alls varit lika självklart.
            I september 2011 amorterade endast 44 procent av hushållen med
            en belåningsgrad på mellan 70 och 85 procent. Många, särskilt
            i storstadsområdena, förlitade sig på en ordentlig värdestegring
            och såg därmed inte behovet av att amortera. Då blir riskerna
            också större. Om prisstegringen uteblir blir marginalerna mindre.
            Om priserna går ned kan den som blir tvungen att sälja snabbt
            hamna i långvariga ekonomiska problem.
          </note>
          <note>
            Få tänker nog egentligen att det kan hända. Men det var inte
            länge sedan bubblan sprack i Köpenhamn. Priserna hade pressats
            upp snabbt, och förväntningarna var höga. Så kom finanskrisen
            samtidigt som byggandet kom igång.
          </note>
          <note>
            Även om man inte ser någon sådan tydlig risk här och nu behöver
            man ändå ha marginaler för det oförutsedda. Amorteringskraven
            har också blivit tuffare från bankernas sida under den senaste
            tiden. Numera kräver bankerna för nya låntagare som regel en ganska
            omfattande amortering. Nu är det 94 procent av hushållen med nya
            lån och en belåningsgrad på mellan 70 och 85 procent som amorterar.
          </note>
          <note>
            Samtidigt har tydliga riktlinjer med tuffa krav på amortering
            från Bankföreningen till bankerna stoppats och fått rullas tillbaka
            av konkurrensskäl. Bankerna ser därför också behovet av en lagreglering
            och är i stort positiva till det lagförslag som nu genomförs.
            Bankföreningen menar att utan ett lagstadgat krav kan det inte
            uteslutas att vi faller tillbaka i en situation där en betydande
            del av låntagarna inte amorterar på sina bolån, något som skulle
            förstärka de risker som redan finns på den svenska bostadsmarknaden.
          </note>
          <note>
            Med en självreglering gällande amortering hade det funnits en
            flexibilitet som kan saknas vid lagkrav. Men stora delar av den
            faktiska tillämpningen av amorteringskravet kommer att styras
            av föreskrifter från Finansinspektionen och regeringen, inte via
            lag. Det är oerhört viktigt att regeringen noga följer effekterna
            av föreskrifterna så att det inte uppstår några oväntade eller
            oönskade effekter. Jag tycker också att det finns skäl att följa
            utvecklingen och se hur olika reformer påverkar i förhållande
            till var ­ andra. Ju fler kranar man vrider på, desto större effekt
            kan man få.
          </note>
          <note>
            Herr talman! Jag skulle vilja lyfta fram ett par viktiga undantag
            från amorteringskravet.
          </note>
          <note>
            När människor råkar ut för någonting oväntat, såsom sjukdom,
            separa ­ tion eller arbetslöshet som kan få ganska stora ekonomiska
            effekter, är det viktigt att man kan göra ett tillfälligt uppehåll
            i amorteringen. Den som exempelvis avser att sälja sin bostad
            för att anpassa sig till en ny ekonomisk situation ska kunna få
            tid på sig att göra detta utan att dra på sig onödiga skulder
            under tiden.
          </note>
          <note>
            Ytterligare ett mycket viktigt undantag är det som gäller för
            jord- och skogsbruksfastigheter. Utskottet betonar i sitt ställningstagande
            ytterligare vikten av att dessa helt undantas från amorteringskravet
            – något som regeringen redan har skrivit i propositionen. Det
            ska inte finnas något utrymme för att låta dem eller delar av
            dem omfattas eftersom det skulle innebära stora administrativa
            svårigheter och svåra gränsdragningar. Regelkrångel är något som
            företag behöver mindre av och inte mer.
          </note>
          <note>
            För oss har det också varit viktigt att motverka retroaktivitet.
            Det är viktigt att de som redan har ingått låneavtal på vissa
            premisser kan förvänta sig att de ska fortsätta att gälla. Efter
            att Lagrådet påpekat att det tydligt bör framgå av lagen att den
            bara gäller nya krediter tecknade efter lagens ikraftträdande
            har utskottet antagit Lagrådets förslag till förtydligande.
          </note>
          <note>
            Det har funnits invändningar att det trots detta kan uppstå retroaktivitet
            när låntagare tecknar tilläggslån. För dem skulle amorteringstakten
            grundas på hela belåningsgraden. Och det har vädrats farhågor
            om att det kan leda till att hushållen väljer att teckna blankolån
            i stället för att använda bostaden som säkerhet. Det här är ett
            exempel på en effekt som vi förväntar oss att regeringen mycket
            noga följer upp.
          </note>
          <note>
            I propositionen föreslås ett evigt undantag från amortering för
            nyproducerade bostäder. Det fanns en politisk enighet bakom förslaget
            eftersom vi vill uppmuntra till nybyggnation. Men flera remissinstanser
            var mycket negativa. Många menade att det finns en risk för betydande
            prisfall när nyproducerade lägenheter sedan säljs vidare, och
            förordade åtminstone en tidsbegränsning i undantaget. Vi har därför
            i utskottet enats om att sätta en femårsgräns för undantaget från
            amortering. Det är inte meningen att vi ska skapa nya problem
            samtidigt som vi försöker att åtgärda andra.
          </note>
          <note>
            Sammantaget tror vi att ett amorteringskrav kan bidra till en
            sundare amorteringskultur, som i sin tur ökar hushållets motståndskraft
            och gör dem ekonomiskt mer tåliga vid olika störningar. Det åligger
            regeringen att följa utvecklingen efter att amorteringskravet
            har börjat gälla och att vid behov justera föreskrifterna så att
            det inte blir några oönskade effekter.
          </note>
          <note>
            Med detta, herr talman, vill jag yrka bifall till utskottets
            förslag till beslut.
          </note>
          <note type="speaker">
            Anf. 3 HÅKAN SVENNELING (V):
          </note>
          <note>
            Herr talman! Vi ska i dag besluta om att införa amorteringskrav
            efter en lång och snårig process med framför allt juridiska hinder
            längs med resan.
          </note>
          <note>
            Jag instämmer i mycket av det som Fredrik Olovsson och Maria
            Malmer Stenergard säger. Vi har i dag efter förhandlingar en enig
            riksdag som ställer sig bakom införandet av amorteringskrav, men
            samtidigt tycker jag att dagens beslut väcker ett antal frågor.
          </note>
          <note>
            I en lista över världens mest skuldsatta ekonomier i alla kategorier
            hamnade Sverige på andra plats, endast slaget av Japan. Då handlar
            det inte om att vår statsskuld är stor eller att våra företag
            är belånade i stor utsträckning. Nej, det är hushållens skuldsättning
            som har skenat de senaste åren. Kurvan över hushållens skuldsättning
            har pekat uppåt i en obruten takt. Enligt Statistiska centralbyrån,
            SCB, har hushållens lån sedan början av 2008 ökat med 1 100 miljarder
            kronor, eller med 56 procent.
          </note>
          <note>
            När det tar så här lång tid för politiken att reagera och ens
            införa ett så litet hinder för skuldsättning som ett amorteringskrav
            är, då undrar man om politiken klarar av att leverera. Processen
            med att införa ett amorteringskrav har tagit över ett år, men
            debatten och förslagen har funnits en betydligt längre tid.
          </note>
          <note>
            Sverige är en liten och öppen ekonomi. Det betyder att vi påverkas
            snabbt av beslut i vår omvärld. Det kräver också att vi klarar
            av att både besluta om förebyggande åtgärder i god tid och att
            fatta snabba beslut när det krävs. Frågan är om vi har den politiska
            kapaciteten. När jag ser processen om amorteringskrav blir jag
            en aning tveksam.
          </note>
          <note>
            I praktiken är lagkravet redan genomfört i och med att bankerna
            stramat upp sin utlåning. Men det är bedrövligt att det ska krävas
            en lagstiftningsprocess för att bankerna ska ta samhällsansvar.
            Men det kanske är just det som visar på att vi inte kan släppa
            över ansvaret och makten till bankerna.
          </note>
          <note>
            En annan fråga vi politiker måste ställa oss är om amorteringskravet
            är tillräckligt. För fem år sedan höjdes kravet på egeninsats
            från 10 procent till 15 procent av kostnaden för ett bostadsköp.
            Det hade en liten påverkan, men hushållens skuldsättning steg
            ändå.
          </note>
          <note>
            Jag tror knappast att amorteringskravet kommer att hjälpa jättemycket.
            Riksbankens beräkningar visar, som vi har fått se flera gånger
            i utskottet, att amorteringskravet endast påverkar nya låntagare
            och därför endast får en liten effekt på lång sikt. Fler åtgärder
            behövs därför.
          </note>
          <note>
            Den viktigaste åtgärden för att påverka hela lånestocken vore
            att trappa ned ränteavdragen. I dag bidrar staten till att öka
            skuldsättningen och därigenom skapa finansiell instabilitet. När
            hushållen har råd att låna mer pengar på grund av ränteavdragen
            stiger priserna på bostäder, och skuldsättningen ökar. Så kan
            vi inte ha det. Det är nödvändigt att politiken kommer överens
            om en nedtrappning av ränteavdragen snarast, för riskvarningar
            saknas inte.
          </note>
          <note>
            Ränteavdragen har också en mycket tveksam fördelningspolitisk
            profil. De gynnar rika kort och gott, men vi är allihop med och
            betalar. Samtidigt är ränteavdraget en tickade bomb som Konjunkturinstitutet
            har varnat för kan motsvara 60 miljarder kronor eller mer än 1
            procent av bnp år 2024 om ingenting görs. Dä rför behöver vi snarast
            införa e tt tak så att de rika som har extrema räntekostnader
            inte subventioneras av vår välfärd.
          </note>
          <note>
            Det är två partier i Sverige som har försökt vara statsbärande
            och ta ansvar för statsfinanserna, och det är Socialdemokraterna
            och Moderaterna. Tyvärr gör man väldigt lite åt hushållens skuldsättning
            mer än att prata.
          </note>
          <note>
            Finansminister Andersson kan tänka sig att trappa ned ränteavdragen
            om man hade gjort det samtidigt som den moderatledda regeringen
            Reinfeldt tog bort fastighetsskatten. Det är ett tag sedan nu,
            och problemen med skuldsättningen finns ju här och nu.
          </note>
          <note>
            Men Moderaterna är knappast bättre. Under sin tid vid makten
            tog man bort fastighetsskatten, man tog bort förmögenhetsskatten,
            man drev på för ombildningar av hyresrätter till bostadsrätter
            och man stoppade effektivt nybyggande. Där kan man snacka om att
            slänga mer ved på brasan för att hushållens skuldsättning verkligen
            skulle stiga. Jag tycker att det är dags att gå från ord till
            handling och göra någonting åt ränteavdraget nu.
          </note>
          <note>
            En del ekonomer propagerar också för ett införande av ett skuldkvotstak.
            Den åtgärden är jag personligen mer tveksam till. Vi har i dag
            en stor segregation framför allt i våra städer. Om vår inkomst
            direkt utan någon helhetsprövning gör att vi sållas bort från
            vissa områden tror jag att det i stället riskerar att förstärka
            segregationen ytterligare.
          </note>
          <note>
            I stället behövs en politik som går till handling och ser till
            att öka byggandet av hyresrätter. Därför är jag glad över att
            Vänsterpartiet tillsammans med regeringen har förhandlat fram
            den största bostadspolitiska satsningen på 20 år. Det är e n politik
            som kan göra skillnad och som kan innebära att du som ung kan
            få en hyresrätt att bo i i stället för att skuldsätta dig över
            öronen för att ens kunna flytta hemifrån.
          </note>
          <note>
            Med detta sagt, herr talman, yrkar jag bifall till förslaget
            till beslut i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 5 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            Finansutskottets betänkande 2015/16:FiU40
          </note>
          <note>
            Medgivande för Riksbanken att ingå ett avtal om lån till Internationella
            valutafonden (IMF) (framst . 2015/16:RB3)
          </note>
          <note>
            föredrogs.
          </note>
          <note type="speaker">
            Anf. 4 DENNIS DIOUKAREV (SD):
          </note>
          <note>
            Herr talman! Riksbanken föreslår i en framställning att vi beviljar
            Riksbanken att ingå ett avtal om kredit till Internationella valutafonden,
            IMF, för att finansiera lånemedel till Poverty Reduction and Growth
            Trust, PRGT, vars utlåning riktar sig till 69 låginkomstländer.
            Liknande ärenden har varit uppe för behandling i finansutskottet
            våren 2013 och hösten 2012. Då liksom nu har Sverigedemokraterna
            reserverat sig. Då handlade det om 176 miljoner kronor, men nu
            rör det sig om ett betydligt större belopp. Det är ett lån på
            5,8 miljarder kronor för att vara exakt.
          </note>
          <note>
            Det finns två dimensioner i denna fråga. Den ena är den rent
            ekonomiska och den andra den rent principiella och kanske viktigaste
            i sammanhanget.
          </note>
          <note>
            Herr talman! Jag börjar med den första.
          </note>
          <note>
            I december förra året godkände USA:s kongress ett avtal som gör
            att IMF:s utlåningskapacitet nu har fördubblats till 65 miljarder
            dollar.
          </note>
          <note>
            Det krävs därför en girighet utöver det vanliga för att hävda
            att IMF är i behov av mer pengar. Jag ifrågasätter starkt mervärdet
            i att Sverige ska skjuta till ytterligare 5,8 miljarder kronor.
            Det är ett i sammanhanget obetydligt belopp för IMF, men det innebär
            samtidigt en risk – hur liten eller stor den än må vara – för
            svensk del.
          </note>
          <note>
            Vidare är räntan vi får för utlåningen blygsamma 0,05 procent.
            Det utgör inte bara en undermålig riskpremie utan också en alternativkostnad
            på 28 miljoner kronor årligen. Det innebär i praktiken att de
            som röstar för är beredda och villiga att betala IMF för att ta
            våra pengar.
          </note>
          <note>
            Herr talman! Jag vill vara tydlig med att Sverigedemokraterna
            är posi ­ tiva till effektivt bistånd som är med och bygger upp
            länder i fattigare delar av världen, men vi skiljer oss från övriga
            partier på så vis att vår princi ­ piella utgångspunkt är att
            den typen av verksamhet ska stå under svensk kontroll och tillsyn.
            Vi ser hellre en linje där vi renodlar biståndet för att koncentrera
            det på biståndsinsatser där vi kan göra konkret skillnad och där
            vi kan jobba med tydlig resultatuppföljning. Det bör vara utgångspunkten
            för all form av hjälp och biståndsarbete.
          </note>
          <note>
            När avståndet minskar mellan långivare och låntagare kan ansvar
            lättare utkrävas av väljarkåren. Just avståndet mellan fordringsägare
            – som får anses vara det svenska folket – å ena sidan och IMF
            och låntagare å andra sidan är för långt. Det skapar ett problem
            i form av ett demokratiskt underskott.
          </note>
          <note>
            I den ena änden har vi låntagande länder som Uzbekistan, Zimbabwe
            och Somalia. Som alla andra banker ställer IMF upp ett antal långtgående
            krav för att få lån. Det är naturligtvis inget konstigt med att
            ställa krav, men det handlar om vilka krav som ställs. Det gäller
            krav som inskränker det nationella självbestämmandet, krav på
            att vatteninfrastruktur privatiseras, krav på avregleringar, krav
            på minskad välfärd, krav på minskade pensioner och så vidare –
            listan kan göras lång.
          </note>
          <note>
            Man bör därför ställa sig frågan: Är outsourcing av demokrati
            något som gynnar utvecklingsländerna? Hur hjälper det dem att
            utforma en självständig ekonomisk politik?
          </note>
          <note>
            I mitten har vi IMF. IMF har i dag 188 medlemsländer. Guvernörsstyrelsen
            är det högst a beslutande organet, som i sin tur har delegerat
            nästan all beslutanderätt till exekutivstyrelsen. Där ingår länder
            som USA, Japan, Tyskland, Storbritannien, Frankrike, Ryssland,
            Kina och Saudiarabien. Vidare har vi kommittéer, underkommittéer,
            samarbetsorgan och andra byråkratiska sammansättningar.
          </note>
          <note>
            Herr talman! I den andra änden har vi långivarna. Så sent som
            i januari minskade Sveriges röststyrka från blygsamma 1 procent
            till 0,93 procent av IMF:s totala röster. Tror någon fortfarande
            att vi har inflytande i IMF? Historiskt sett har vi varit duktiga
            på att ha inflytande över våra egna medel, men nu har vi i allt
            större utsträckning valt att lämna över resurser till såväl IMF
            som EU och därmed sett vårt eget inflytande minska.
          </note>
          <note>
            Som jag sa i början av mitt anförande föranleder denna framställning
            en viktig principiell fråga, nämligen den om synen på demokratin.
            Vill vi att en monetär institution ska ges så stora finansiella
            muskler utan att vara folkvald? Jag tycker inte att det är helt
            okomplicerat.
          </note>
          <note>
            Herr talman! Jag yrkar bifall till Sverigedemokraternas reservation.
          </note>
          <note type="speaker">
            Anf. 5 INGELA NYLUND WATZ (S):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet och avslag på motionen. Förslaget innebär
            att riksdagen nu lämnar sitt medgivande till Riksbanken att ingå
            ett kreditavtal med Internationella valutafonden, IMF, på högst
            500 miljoner så kallade särskilda dragningsrätter, vilket motsvarar
            5,8 miljarder svenska kronor.
          </note>
          <note>
            Bakgrunden är att IMF har vänt sig till ett antal medlemsländer
            utöver de 14 medlemsländer som i dag är långivare och frågat om
            vi kan bidra med ytterligare lånemedel till Poverty Reduction
            and Growth Trust, PRGT, för att täcka låginkomstländernas behov
            av lån fram till mitten av 2020-talet. De nuvarande resurserna
            i lånesystemet förväntas vara förbrukade 2016.
          </note>
          <note>
            Herr talman! Det är viktigt att känna till för riksdagens ledamöter
            att PRGT finansieras vid sidan om IMF:s ordinarie utlåning. Den
            består i sin tur av två olika delar: dels en lånedel, dels en
            räntesubventionsdel. Subventionsdelen är självfinansierad, bland
            annat genom att en del av vinsten från IMF:s guldförsäljning 2009
            och 2010 har förts över till fonden.
          </note>
          <note>
            Sverige är en stor givare av subventionsmedel till PRGT och har
            bidragit genom att Riksbanken, efter riksdagens godkännande, har
            fört över vår andel av vinsten på guldförsäljning hösten 2012
            och våren 2013. Sverige har också deltagit i subventionsdelen
            i fonden genom biståndsmedel, senast 2010. Sverige har dock tidigare
            inte bidragit till lånedelen i fonden.
          </note>
          <note>
            Som jag sa förväntas subventionsdelen i PRGT vara självfinansierande
            framöver, vilket innebär att behovet av låneresurser kommer att
            öka. Det som talar för att Sverige nu också ska bidra till lånedelen
            är att Sverige med den nordisk-baltiska valkretsen historiskt
            har varit mycket positiv till IMF:s arbete med låginkomstländerna.
            Detta arbete har också varit framgångsrikt. Vi menar att IMF fyller
            en viktig funktion i det multilaterala utvecklingssamarbetet som
            ingen annan organisation kan fylla på samma sätt.
          </note>
          <note>
            Flera förhållandevis finansiellt starka länder bidrar till lånedelen
            i PRGT redan i dag, till exempel Danmark, Belgien, Frankrike,
            Holland, Japan, Kina, Kanada, Norge och Schweiz.
          </note>
          <note>
            Utskottet anser dock att det är viktigt att Sverige deltar i
            det multilaterala utvecklingsarbetet och konstaterar också att
            kreditrisken med utlåning via PRGT är mycket låg. Det är viktigt
            för riksdagens ledamöter att känna till att som säkerhet för lånen
            finns i dagsläget en riskreserv som motsvarar drygt 60 procent
            av de utestående lånen.
          </note>
          <note>
            Herr talman! Med detta sagt är det viktigt att särskilt notera
            att utskottet framför att det kan finnas anledning att ifrågasätta
            om den nu aktuella utlåningen helt ligger inom ramen för Riksbankens
            kärnverksamhet. Att delta i och bidra till multilateralt utvecklingssamarbete
            är, som jag har sagt några gånger nu, mycket angeläget. Frågan
            är dock, menar utskottet, hur långt Riksbankens mandat egentligen
            sträcker sig i detta avseende. Därför är det rimligt att fråga
            sig om det inte mer är en del av utrikes- och biståndspolitiken
            än en uppgift för centralbanken själv. Flera andra länder har
            valt att besluta om statliga garantier i de fall centralbankerna
            står för utlåningen.
          </note>
          <note>
            Utskottet menar därför att ansvarsförhållanden och finansiering
            av Sveriges IMF-åtaganden bör ses öv er i en kommande översyn
            av riks ­ bankslagen. I avvaktan på att en sådan översyn kommer
            till stånd menar dock utskottet att det är viktigt att Sverige,
            genom Riksbanken, bidrar till lånedelen i PRGT.
          </note>
          <note>
            (Applåder)
          </note>
          <note type="speaker">
            Anf. 6 JÖRGEN ANDERSSON (M):
          </note>
          <note>
            Herr talman! Med anledning av det tidigare mycket nationalistiska
            inlägget kände jag mig nödgad att gå upp och ge min syn på saken.
            Jag gör det utifrån tre perspektiv.
          </note>
          <note>
            Det första perspektivet handlar om internationella institutioner.
            Jag tror att det är allt viktigare i en globaliserad värld att
            vi har och är beroende av internationellt samarbete och internationell
            samverkan.
          </note>
          <note>
            IMF och Världsbanken har spelat en viktig roll i det här. Det
            har vi sett inte minst i och med de problem vi har haft i Europa
            där man har bidragit både med kompetens och med finansieringsinstrument.
          </note>
          <note>
            Det är viktigt att Sverige är en del i att bygga de internationella
            institu ­ tionerna ännu starkare med den kompetens jag tror att
            Sverige kan bidra med. Det inte är helt givet att vi inte själva
            vid något tillfälle hamnar i en situation där vi blir beroende
            av ett väl fungerande internationellt institu ­ tionsväsen som
            kan bidra ifall vi råkar i problem.
          </note>
          <note>
            Det andra perspektivet är ekonomiskt. Av uppenbara skäl och utifrån
            ett moraliskt perspektiv är det alldeles klart att det finns ett
            stort värde i att bidra till att lyfta fattiga länder och fattiga
            människor ur fattigdom. Det är en skyldighet som vi i den utvecklade
            världen har. Det behöver jag inte utveckla särskilt mycket mer,
            för jag tror att vi är många som är överens om det.
          </note>
          <note>
            Det finns också ett annat ekonomiskt värde, och det är att när
            utveck ­ lingsländerna lyfter sig ur fattigdom skapar det en tillväxt
            som är till gagn för hela det globala samhället. Det gynnar även
            de utvecklade länderna. Sverige är ett exportberoende land, och
            ju fler länder som kan lyfta sig ur fattigdom och delta i den
            ekonomiska tillväxten, desto bättre för oss. Det finns alltså
            två perspektiv även på detta.
          </note>
          <note>
            Det tredje perspektivet är det konstitutionella. Kritik har riktats
            mot Riksbanken när det gäller om det här verkligen tillhör Riksbankens
            kärnverksamhet. Riksbanken själv stöder sig på riksbankslagen
            s 7 kap. 4 § .
          </note>
          <note>
            Det råder delade meningar om huruvida man har rätt att ingå sådana
            här avtal. Därför tycker jag att det är bra att man får igång
            en parlamentarisk utredning och översyn av riksbankslagen. Men
            när man gör det tycker jag att det är viktigt att man har med
            sig de två första perspektiven som jag pratade om. Det är viktigt
            att man funderar på vilken roll Riksbanken har i dag i förhållande
            till för 30 eller 20 år sedan eller kanske så sent som för tio
            år sedan.
          </note>
          <note>
            Är rollen likadan i dag som tidigare? Hur ska vi forma Riksbanken
            för framtiden? Vilket behov har vi, Riksbanken, de internationella
            institutionerna och världssamfundet av de respektive centralbankerna
            runt om i världen?
          </note>
          <note>
            Jag hoppas att man tar med sig de frågorna in i den parlamentariska
            utredningen, för jag tror att det är viktigt att inte bara se
            till vad Riksbanken har varit utan också till vad Riksbanken ska
            bli.
          </note>
          <note>
            Med det sagt, herr talman, vill jag yrka bifall till utskottets
            förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 6 Genomförande av EU:s direktiv om penningförfalskning
          </note>
          <note>
            Justitieutskottets betänkande 2015/16:JuU14
          </note>
          <note>
            Genomförande av EU:s direktiv om penningförfalskning (prop. 2015/16:83)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 7 Subsidiaritetsprövning av kommissionens förslag om ändringar
            i direktivet om administrativt samarbete på skatteområdet – land-för-land-rapportering
            (DAC 4)
          </note>
          <note>
            Skatteutskottets utlåtande 2015/16:SkU27
          </note>
          <note>
            Subsidiaritetsprövning av kommissionens förslag om ändringar
            i direktivet om administrativt samarbete på skatteområdet – land-för-land-rapportering
            (DAC 4) (KOM(2016) 25)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 8 Subsidiaritetsprövning av kommissionens förslag till rådets
            direktiv om fastställande av regler mot skatteflyktsmetoder som
            direkt påverkar den inre marknadens funktion
          </note>
          <note>
            Skatteutskottets utlåtande 2015/16:SkU28
          </note>
          <note>
            Subsidiaritetsprövning av kommissionens förslag till rådets direktiv
            om fastställande av regler mot skatteflyktsmetoder som direkt
            påverkar den inre marknadens funktion (KOM(2016) 26)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 9 Tillsynsbestämmelser till följd av TSM-förordningen
          </note>
          <note>
            Trafikutskottets betänkande 2015/16:TU12
          </note>
          <note>
            Tillsynsbestämmelser till följd av TSM-förordningen (prop. 2015/16:92)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 10 Exportstrategin
          </note>
          <note>
            Näringsutskottets betänkande 2015/16:NU13
          </note>
          <note>
            Exportstrategin (skr. 2015/16:48)
          </note>
          <note>
            föredrogs.
          </note>
          <note type="speaker">
            Anf. 7 HANS ROTHENBERG (M):
          </note>
          <note>
            Herr talman, ledamöter och ministern! I tider som dessa är det
            viktigt att vi talar om vad vi kan göra mellan våra länder och
            över våra gränser. Det finns krafter som vill stoppa människor
            och flöden över gränserna. Det finns människor som vill kliva
            över gränserna men som i dag har svårt att göra detta.
          </note>
          <note>
            I dag ska vi diskutera handel. I dag ska vi diskutera hur Sverige
            kan exportera mer. Det är att tala om något som är bland det viktigaste
            som finns, nämligen att gå över gränser och göra det på ett bra
            sätt.
          </note>
          <note>
            Herr talman! Regeringen har lagt fram en exportstrategi. Och
            det är väl bra, för Sverige är ett starkt handelsberoende land.
            Export är beroende av import, och därför är också ökad frihandel
            i världen högst prioriterad, då den utvecklar kompetensen över
            gränserna.
          </note>
          <note>
            Att en vara exporteras från Sverige betyder dock inte att den
            enbart är svensk. Så mycket som 40 procent av exporten från tillverkningsindustrin
            har i själva verket producerats i andra länder. Därför blir det
            alltför begränsat att bara tala om en exportstrategi. Sverige
            behöver en handelsstrategi som beaktar såväl import som export
            som delar av en utvecklad handel.
          </note>
          <note>
            De stora företagen växer i antalet anställda utanför Sverige.
            För att stimulera till ökade inhemska och även utländska investeringar
            i Sverige krävs i grunden ett gynnsamt företagsklimat med generellt
            sett goda näringsvillkor i Sverige. Både bolagsskatten och expertskatten
            måste vara internationellt konkurrenskraftiga för att kunna attrahera
            investeringar och talanger.
          </note>
          <note>
            Om Sverige ska kunna attrahera de bästa talangerna i världen
            till företag på hemmaplan måste det finns konkurrenskraftiga regler.
            Därför är det bra med den översyn av personaloptioner som är på
            väg och som kommer att stärka möjligheterna till denna rekrytering.
          </note>
          <note>
            Tjänstehandeln växer och står i dag för omkring en fjärdedel
            av Sveriges totala handel. Dagens och inte minst morgondagens
            värden genereras till allt större del av tjänster kopplade till
            ursprungsprodukten.
          </note>
          <note>
            I exportstrategin saknas tyvärr en tydlig idé om hur tjänsteexporten
            ska utvecklas. Regeringen sitter fast i en gammal föreställning
            om att det är industriellt framtagna fysiska produkter som genererar
            huvudsakliga värden. Därmed har regeringen också förbigått att
            se tjänster som en avgörande konkurrensfördel i exportstrategin.
          </note>
          <note>
            Att ta till vara tjänstesektorns möjligheter är nyindustrialisering
            i ord ­ ets rätta bemärkelse. Det är också slående att se hur
            regeringen här totalt har missat välfärdstjänsterna som en potentiell
            exportframgång. Svenska aktörer inom välfärdstjänster håller internationellt
            sett hög klass och är på många sätt banbrytande. Här finns en
            stor potential för svensk välfärd att bidra till övriga världen.
          </note>
          <note>
            Det är också tydligt att regeringens exportstrategi har ett ovanifrånperspektiv.
            Det är staten och Business Sweden som är aktörerna, och det är
            de som ska lösa problemen. Samtidigt har villkoren och konkurrenskraften
            för företag försvagats, bland annat genom höjda skatter, regeringens
            osäkerhet i energifrågan och en något vag hållning i frihandelsförhandlingarna
            i USA. Här skulle Sverige kunna spela en betydligt tydligare och
            mer högljudd roll.
          </note>
          <note>
            Det finns också möjligheter, herr talman. Migration talar alla
            om i alla sammanhang, och det tycker jag att vi ska tala om i
            en handelsdebatt också. Migrationsflödena är en viktig del av
            personrörligheten till och från Sverige. Detta kan också skapa
            möjligheter för gränsöverskridande handel. Företagare som är födda
            utomlands besitter ofta goda kunskaper om affärskultur, politik,
            språk och religion i sina forna hemländer. De har som kosmopoliter
            särskilt goda förutsättningar att bedriva handel över gränser
            ­ na och kan dessutom vara vägvisare för andra svenska företagare.
          </note>
          <note>
            Att knyta kontakter mellan svenska exportföretag och nyanlända
            till Sverige är mycket värdefullt av många skäl. Det är också
            en utmaning för många med invandrarbakgrund att komma in på den
            svenska arbetsmarknaden.
          </note>
          <note>
            Herr talman! Jag har talat om ett ovanifrånperspektiv. Ett nytt
            begrepp i exportstrategin och i regeringens handelspolitik är
            Team Sweden. Det antyder vid första anblicken på en god ambition,
            och det tror jag absolut att man har.
          </note>
          <note>
            Men när man tittar närmare visar sig Team Sweden snarare vara
            en ordkonstruktion av självklarheter och insatser som i stort
            sett redan görs i dag. Som Team Sweden presenterats saknar det
            tydlig funktion, organisa ­ tion, mandat och mål.
          </note>
          <note>
            Häromdagen gjorde jag experimentet att söka Team Sweden på nätet
            för att hitta telefonnumret dit. Jag ringde upp och frågade efter
            Mikael Damberg. Det visade sig då att jag inte kom till Team Sweden
            utan jag hade kommit till eventbyrån Team Sweden på Västerlånggatan.
            De visste faktiskt inte vem Mikael Damberg var. Jag hoppas att
            de tar del av den där debatten så att de får en bättre inblick
            i detta. Men det här visar kanske vad Team Sweden är och vilken
            bristande genomslagskraft det hittills har fått.
          </note>
          <note>
            Herr talman! När man tappar en krona på marken och letar efter
            den, var letar man då helst? Jo, någonstans i närheten, så nära
            man kan. Närmarknader och fjärrmarknader är ungefär samma sak.
            Det är jätteviktigt att Sverige exporterar till nya marknader
            som ligger långt borta där en stor del av tillväxten finns. Men
            vi får inte glömma bort hemmamarknaden, vår närmarknad.
          </note>
          <note>
            I dag är det åtta länder av de tio främsta exportländerna som
            finns i Europa, och de står för över hälften av svensk export.
            Alla vet också att det är dyrare att skaffa en ny kund än att
            vårda och utveckla en tidigare. Oaktat de möjligheter som finns
            att bryta ny mark på tillväxtmarknaderna finns det fortfarande
            en stor potential kvar att nyttja på de marknader där Sveriges
            export redan är stark.
          </note>
          <note>
            I exportstrategin talas det mycket och gott om att söka nya marknader,
            och det är bra. Men glöm inte bort att det faktiskt finns marknader
            på nära håll som vi har tradition att kunna utveckla. Där bör
            Sverige spela en större roll.
          </note>
          <note>
            Herr talman! Små och medelstora företag är de som växer mest,
            och det är där som potentialen är som störst för att utveckla
            framtidens jobb. Alla affärer börjar lokalt och därför bör även
            exportrådgivningsinsatserna vara lokalt och regionalt tillgängliga.
          </note>
          <note>
            Det finns många handelskammare och små och medelstora företag
            som kan detta med export. Därför vill vi i Alliansen se att man
            öppnar upp för en regional exportrådgivning och upphandling av
            dessa tjänster. Genom att öppna för upphandling av rådgivningstjänster
            ges möjlighet för företag med exportambitioner att utveckla sina
            exportkompetenser till lokala affärer. Genom att öppna upp för
            fler aktörer på marknaden kan Business Sweden därmed i ökad utsträckning
            fokusera sina insatser på främjandeverksamhet.
          </note>
          <note>
            Herr talman! En exportstrategi är bra, men dugliga, kunniga och
            ambitiösa exportföretag är de som ska sköta verkstan. Regeringen
            bör givetvis gå före och satsa fullt ut på att stötta denna handel.
          </note>
          <note>
            För första gången på decennier saknar Sverige i dag en renodlad
            handelsminister. Jag har stor respekt för Mikael Damberg, och
            det kommer jag kanske att säga i kommande debatter, för vi lär
            diskutera det här många gånger. Men jag skulle önska att Sveriges
            näringsminister, innovationsminister och handelsminister skulle
            få fokusera på de viktiga handelsuppgifterna. Sverige behöver
            en handelsminister på heltid. Sverige behöver genom sin regering
            visa i aktiv handling att svensk handel är högst prioriterad.
          </note>
          <note>
            Herr talman! Jag vill yrka bifall till reservation 1 och reservation
            3.
          </note>
          <note>
            (Applåder)
          </note>
          <note>
            I detta anförande instämde Ann-Charlotte Hammar Johnsson och
            Jörgen Warborn (båda M) samt Helena Lindahl (C) och Said Abdu
            (L).
          </note>
          <note type="speaker">
            Anf. 8 JOHAN NISSINEN (SD):
          </note>
          <note>
            Herr talman! I dag ska vi prata om export , som är viktigt för
            både svensk ekonomi och svenska arbetstillfällen. Det är därför
            glädjande att regeringen har tagit fram en exportstrategi.
          </note>
          <note>
            Jag vill börja med att yrka bifall till reservation 8.
          </note>
          <note>
            Sverigedemokraterna har en positiv syn på en fri och öppen handel
            med varor och tjänster. Handeln minskar protektionism samt förmedlar
            kontakter och kompetens mellan länder och världsdelar. Den globala
            handeln är därmed en stor bidragande faktor till både ökat välstånd
            och minskad fattigdom.
          </note>
          <note>
            Vi menar att goda handelsrelationer och konkurrensneutrala globala
            handelsavtal är av största vikt samt att det genererar en väl
            avstämd handelspolitik och bidrar till sunda konkurrensförhållanden.
            Detta gynnar den
          </note>
          <note>
            svenska industrin och deras handelspartner, som tillsammans står
            för ungefär en femtedel av vår bnp och tre fjärdedelar av exporten
            samtidigt som den direkt eller indirekt sysselsätter omkring 1
            miljon personer. Därmed är handeln ryggraden i den svenska ekonomin.
          </note>
          <note>
            Sverigedemokraterna avser att stärka den svenska industrins konkurrenskraft
            genom en ökad handel. Vårt mål är att öka marknadsandelar, tillväxt
            och vinstmarginaler för svenska bolag och att detta sker i reella
            termer med jämförbara länder. Vi ser dock ett behov av ytterligare
            faktorer gällande konkurrens. Vi anser därför att det behövs en
            total konkurrensöversyn och därmed en genomgång av de så kallade
            konkurrensfaktorerna.
          </note>
          <note>
            Sverigedemokraterna vill dock samtidigt poängtera att det är
            marknadens uppgift att se över de egna sektorernas konkurrenskraft
            och att politiken inte ska gå in och detaljstyra på minsta möjliga
            nivå, men vi ser behovet av ytterligare faktorer och en övergripande
            konkurrensöversyn gällande större mätområden i sin helhet.
          </note>
          <note>
            Sverigedemokraterna ser positivt på import och dess betydelse
            för den svenska konkurrenskraften. Allt fler produkter innehåller
            delar som produceras någon annanstans i världen , och vä rdekedjan
            är i viss mån positiv även om önskan gällande geografisk närhet
            till värdekedjor bör tas i beaktning.
          </note>
          <note>
            Svenska företag får ta del av en global marknad med en ökad variation
            av produkter. Genom detta ökar konkurrenskraften på inhemsk produktion
            och därmed gynnas även exporten. Vi anser dock att importbehovet
            behöver utredas på lång sikt. Politisk instabilitet eller påtryckningar
            i exporterande nationer, länders monopolställningar på vissa produkter
            eller naturliga orsaker kan förändra den globala handelsmarknaden.
          </note>
          <note>
            När det gäller den svenska konkurrenskraften ser vi positivt
            på de utsikter som Sverige har. Vårt parti förordar en politik
            som fortsatt stärker den svenska industrins exportmöjligheter
            genom goda handelsrelationer och världsledande produkter, särskilt
            när det gäller högteknologiska tjänster och produkter högt upp
            i värdekedjan.
          </note>
          <note>
            Vår vision är att fortsätta utvecklingen genom att förädla de
            redan befintliga nationella konkurrensfördelarna och därmed stärka
            Sveriges marknadsandelar samt att ta del av nya och växande internationella
            tillväxtregioner såsom bland annat Indien, Kina och Sydamerika.
            Vi ser att detta gynnar hela den nationella företagskedjan i form
            av små enskilda underleverantörer till större kluster av bolagssammarbeten.
          </note>
          <note>
            Herr talman! Jag träffade Indiens president under hans statsbesök
            i Sverige. Presidenten var då tydlig med att Indien vill ha goda
            handelsrelationer med Sverige och att man välkomnar svenska företag
            i Indien.
          </note>
          <note>
            Indien är en stor tillväxtmarknad, och Sverigedemokraterna menar
            att det är viktigt att Sverige möter dessa nya möjligheter med
            en överlagd politik. Vi ser Indien som en framtida viktig handelspartner
            för Sverige med stor tillväxtpotential. Vi har också uppfattat
            en välvilja från Indiens sida att utveckla handelsrelationerna
            med Sverige varpå vi menar att Sverige, via Business Sweden, ska
            ge Indien en högre prioritet i sin verksamhet.
          </note>
          <note>
            I september förra året besökte delar av näringsutskottet USA.
            Vi fick då veta att New York nu genomför en gedigen energieffektivisering
            av New York City. Denna energieffektivisering kommer att pågå
            i flera decennier och förr eller senare sprida sig till övriga
            USA. De nordiska länderna besitter mycket av den teknologi och
            de lösningar som USA efterfrågar. Danmark och danska företag har
            i ett tidigt skede varit med om att exportera sina lösningar och
            teknologi.
          </note>
          <note>
            Svenska företag har genom denna energieffektivisering potential
            till export till USA. Business Sweden bör därför få i uppdrag
            att verka för att svenska företag ska etablera sig på den amerikanska
            marknaden. Jag upplevde att amerikanerna har en bra och positiv
            bild av Sverige och svenska företag. Svenska varumärken anses
            stå för hög kvalitet. Detta är något som Sverige självklart ska
            dra nytta av. Business Sweden är ett bra sätt att göra det.
          </note>
          <note>
            Ytterligare en sektor som har en stor potential är den svenska
            livsmedelsproduktionen. De gröna näringarna, däribland livsmedelsproduktio
            ­ nen som sysselsätter uppskattningsvis 400 000 personer i Sverige,
            har ett exportvärde motsvarande 70 miljarder kronor.
          </note>
          <note>
            Sverigedemokraterna ser positivt på regeringens initiativ att
            ta fram en svensk livsmedelsstrategi och anser att regeringen
            bör fortsätta att arbeta för att främja exporten av svenska livsmedel.
            För att bli bättre på att exportera svenska livsmedel delar vi
            uppfattningen att regeringen bör stödja livsmedelsföretagen i
            deras kompetensutveckling när det gäller export.
          </note>
          <note type="speaker">
            Anf. 9 HELENA LINDAHL (C):
          </note>
          <note>
            Herr talman! Sverige är ett väldigt exportberoende land. Det
            är också exporten som har legat till grund för den välfärd som
            vi byggt och bygger upp. Det är bra att regeringen nu presenterat
            ett förslag till exportstrategi för Sverige. Det är också någonting
            som vi ska debattera i dag.
          </note>
          <note>
            Herr talman! Drygt hälften av det vi producerar varje år exporterar
            vi till andra länder. Men det finns också möjligheter att vara
            ännu mer framgångsrika. Faktum är att Sverige har halkat efter
            många andra europeiska länder sedan mitten av 90-talet. Därför
            är det viktigt att Sverige är ett land som står sig väl i konkurrensen
            med andra länder. Varje dag tar företag beslut om var de ska lägga
            nästa investering – är det i Sverige eller är det någon annanstans?
            För att vi ska bli mer konkurrenskraftiga gäller det att minska
            kostnaderna för företagen, inte tvärtom. Det här gjorde alliansregeringen,
            till exempel genom minskad bolagsskatt och minskade kostnader
            för att anställa. Dagens vänsterregering verkar vilja göra tvärtom,
            och det gynnar inte svensk export.
          </note>
          <note>
            Herr talman! Från regeringens sida satsar man nu drygt 300 miljoner
            kronor årligen på att öka den svenska exporten. Det har jag inget
            emot – tvärtom. Men med tanke på de stora skattehöjningar som
            samtidigt läggs på de svenska företagen kan jag inte säga annat
            än att satsningen är modest. Regeringen har aviserat att den redan
            i år kommer att höja skatterna med drygt 27 miljarder kronor för
            näringslivet – det vill säga öka kostnaderna för att anställa
            unga, ta bort delar av RUT och ROT, öka kostnaden för att anställa
            äldre över 65 år med mera. Hur 300 miljoner ska kunna kompensera
            för ett bortfall på 27 000 miljoner är för mig en gåta.
          </note>
          <note>
            Regeringen har nu också genomfört en ökning av bensin- och dieselskatten
            utan att göra en grön skatteväxling och sänka exempelvis arbetsgivaravgifter.
            Om regeringen dessutom driver igenom den kilometer ­ skatt man
            flaggat för kan jag direkt säga att det kommer att påverka svensk
            export. Malmen, stålet och skogen transporteras långa sträckor,
            och dessa varor har stor betydelse för jobben och den svenska
            ekonomin. I stället för att jaga utsläppen jagar minoritetsregeringen
            näringslivet. Inte heller har regeringen möjliggjort för längre
            fordon att färdas på våra vägar, någonting som hade gynnat såväl
            klimatet som näringslivet.
          </note>
          <note>
            Herr talman! Möjligheten att sälja varor till konkurrenskraftiga
            priser på världsmarknaden är nödvändig för svensk basindustri.
            En av de viktigaste förutsättningarna är därför säker tillgång
            till el till konkurrenskraftiga priser. En annan viktig aspekt
            är fungerande transporter. Störningar och trängsel i järnvägssystemet
            framställs vanligen i medierna som problem för försenade och frustrerade
            tågresenärer i någon storstad. Det här perspektivet är inte oviktigt,
            men det är sällan vi hör något om konsekvens ­ erna för godstrafiken.
            Godset har inget ansikte och ingen röst. För att svensk export
            ska vara konkurrenskraftig är det viktigt att man bygger infrastruktur
            i hela Sverige, inte enbart i folkrika områden med fokus på pendlingstrafik.
          </note>
          <note>
            Herr talman! Regeringens exportstrategi har mest fokus på traditionell
            industri och alldeles för lite på tjänsteföretagen och deras möjligheter
            till export. Välfärdsföretagen är knappt ens omnämnda, vilket
            är konstigt med tanke på den höga internationella klass som många
            aktörer inom området faktiskt har. De skulle definitivt kunna
            bidra till att förbättra kvaliteten inom skola, vård och omsorg
            världen över. Problemet är bara att de inte alltid har en hemmamarknad
            att hänvisa till i upphandlingar utomlands, eftersom vänsterregeringen
            gör allt för att sätta krokben för de privata välfärdsföretagen.
            Det borde vara självklart att svensk välfärd har stora möjligheter
            att bidra till svensk export på samma sätt som malm och stål.
          </note>
          <note>
            Svensk besöksnäring är en av de stora basnäringarna i dag. År
            2014 omsatte besöksnäringen 269 miljarder, varav utländska besökare
            stod för 97 miljarder, och den skapade jobb åt 159 000 personer.
            Låt oss stanna upp en liten stund och jämföra sysselsättningen
            i några olika branscher i Sverige! Motorfordonstillverkningen
            sysselsätter 62 000 personer, produktionen av trävaror, massa
            och papper 74 000 personer, data- och it-tjänster 101 000 personer
            och stål- och metallframställningen 107 000 personer. Då förstår
            ni att besöksnäringens sysselsättningssiffra på 159 000 personer
            är stor.
          </note>
          <note>
            En annan intressant faktor är att den globala turismen fram till
            2030 beräknas öka med 66 procent. För mig är det inte alls främmande
            att Sverige åtminstone kan ta en eller ett par procent av detta.
            Men för att nå målet finns en del saker att tänka på. Vi behöver
            en strategi för det här. Sedan går det inte att markant öka kostnaderna
            för företagarna inom den här branschen, då marginalerna är ganska
            små som de redan är. Ökad bensinskatt och högre kostnader för
            att anställa är inte medicinen för att få branschen att utvecklas.
            Vänsterregeringen ökar satsningen till Visit Sweden för att få
            fler utländska turister till Sverige. Det är väldigt bra, men
            i samma veva beskattar regeringen branschen med 1 500 miljoner
            kronor genom bland annat ökade kostnader för att anställa. Det
            går inte ihop.
          </note>
          <note>
            Herr talman! Dessutom måste vi satsa mer på destinationsutveckling
            i hela Sverige. Jag vet inte hur många gånger man måste påminna
            om det: hela Sverige, inte enbart några storstäder. Därför är
            det inte, som det går att läsa i exportstrategin, bara viktigt
            att skapa fler direktlinjer från Swedavias flygplatser till destinationer
            i andra länder. Det är lika viktigt att uppmuntra kommunala och
            regionala flygplatser att göra detsamma.
          </note>
          <note>
            Herr talman! Slutligen vill jag bara påpeka att jag är väldigt
            glad för att det öppnas regionala exportcentrum. Jag tror att
            närheten till ett sådant exportkontor är avgörande för att många
            lokala och regionala företag ska våga ta kontakt och ta steget.
            Dock anser vi i Alliansen att man inte bör gå över ån efter vatten
            och bygga upp nya strukturer, utan ta till vara den kompetens
            som finns på plats, exempelvis i handelskamrar och annat, där
            man redan har exportkunskaper som kan komma till nytta.
          </note>
          <note>
            (Applåder)
          </note>
          <note>
            I detta anförande instämde Said Abdu (L).
          </note>
          <note type="speaker">
            Anf. 10 HÅKAN SVENNELING (V):
          </note>
          <note>
            Herr talman! Exportstrategin är en bred strategi som berör många
            områden. Export är en grundbult i det svenska välfärdsbygget.
            Genom att satsa på exportindustrin stärker vi också Sveriges landsbygder,
            då det ofta är där exportindustrin är lokaliserad, även om huvudkontoret
            kanske ligger i Stockholm. Vi bygger helt enkelt ett Sverige som
            håller ihop.
          </note>
          <note>
            Sverige bedriver en omfattande exportfrämjande verksamhet. Det
            sker bland annat genom rådgivning, exportkrediter och exportgarantier.
            Men bland annat Amnesty har kritiserat denna verksamhet för att
            den inte tydligt kopplas till arbetet med mänskliga rättigheter.
            För Vänsterpartiet är demokrati och mänskliga rättigheter inte
            förhandlingsbara. Vi står upp för mänskliga rättigheter, oavsett
            var, när och med vilka motiv de kränks eller inskränks.
          </note>
          <note>
            I februari 2015 presenterade regeringen en lista på 26 länder
            som ska prioriteras fram till 2020 i regeringens exportfrämjande
            arbete. Listan inkluderar en rad auktoritära regimer, som Saudiarabien,
            Thailand, Egypten och Förenade Arabemiraten. Samtidigt saknas
            en hel del demokratiska länder som beräknas ha en hög tillväxt
            under de kommande åren, exempelvis Ghana, Peru, Mo ç ambique,
            Tunisien, Chile och Zambia. För mig och Vänsterpartiet är denna
            prioritering väldigt märklig.
          </note>
          <note>
            The Economist skrev i januari i år en lång artikel om Saudiarabiens
            ekonomi. Där konstaterar man att Saudiarabiens ekonomi går väldigt
            dåligt. Över 80 procent av de statliga intäkterna kommer från
            oljeförsäljning. När oljepriset nu har rasat har också de saudiarabiska
            intäkterna sjunkit dramatiskt. Prins bin Salman säljer nu en del
            av det saudiska kungadömets kronjuveler, nämligen oljebolaget
            Aramco.
          </note>
          <note>
            Vänsterpartiet anser att demokratier alltid ska prioriteras före
            diktaturer som handelspartner för Sverige.
          </note>
          <note>
            I den skrivelse som regeringen nu lagt på riksdagens bord om
            regeringens exportstrategi saknas helt vägledande principer för
            hur Sveriges handel och exportfrämjande verksamhet ska bidra till
            global utveckling och understödja och värna mänskliga rättigheter.
            Detta skapar frågor om huru ­ vida regeringens handelspolitik
            lever upp till löftet i regeringens utrikespolitiska deklaration
            från år 2015 om att Sverige ska vara en stark röst för ”demokrati,
            jämlikhet och solidaritet”.
          </note>
          <note>
            När politiska beslut fattas uppstår ibland nya gränshinder mellan
            länder om man inte tänker till i förväg. Sveriges medlemskap i
            EU har minskat handelshindren inom EU men många gånger ökat dem
            gentemot andra länder. I exportstrategin finns inget underlag
            till hur regeringen tänker arbeta för att förebygga att nya gränshinder
            för handel uppstår. Regeringen har ett stort ansvar för de gränshinder
            som uppstår men också för att minska de gränshinder som finns.
            Många av våra största exportländer är inte prioriterade i exportstrategin
            eftersom behovet av stöd från statligt håll är mindre för att
            svenska företag ska kunna verka i landet. Det innebär dock inte
            att de gränshinder som finns inte har stor effekt på den svenska
            exporten och på den svenska ekonomin. Det tydligaste exemplet
            för mig den senaste tiden är den outredda effekten för handel
            och export på grund av gränskontrollerna gentemot Danmark.
          </note>
          <note>
            Därför tycker jag att regeringen borde arbeta med att minska
            gränshindren mot våra i dag största exportländer såsom Norge,
            Tyskland, Storbritannien, Danmark och Finland.
          </note>
          <note>
            Vänsterpartiet anser att alla transportslag på sikt ska bära
            sina samhällsekonomiska kostnader. Även flyget måste bidra till
            utsläppsminskningar för att nå våra klimat- och miljömål. Räknat
            per passagerarkilometer är flyget det färdsätt som påverkar vår
            miljö mest. Då flyget inte är ett klimatvänligt transportsätt
            bör det endast användas när andra alternativ inte är tillgängliga.
            Statligt engagemang i flyginfrastruktur är i vissa fall motiverat
            för att säkerställa tillgängligheten och den regionala utveckling
            ­ en i hela landet.
          </note>
          <note>
            Det är inte försvarbart att staten finansierar flyget utan att
            ta hänsyn till våra miljömål. Det innebär att övriga transportslag,
            inte minst järnvägssatsningar, måste prioriteras för att förbättra
            tillgängligheten till våra internationella flygplatser.
          </note>
          <note>
            Vi ser nu hur ekonomiska tveksamheter har uppstått på flera regionala
            flygplatser sedan staten lämnade sitt ansvar och lät kommuner
            och regioner ta över. Det har inneburit fler ”kreativa lösningar”
            i utkanten av lagstiftning och regelverk. Och det har många gånger
            inneburit att skattebetalarna i respektive kommun eller region
            stått med svartepetter när näringslivet ska ha direktflyg. Det
            är inte en ansvarsfull politik.
          </note>
          <note>
            Därför bör inte heller exportstrategin verka för fler direktflyg
            till utlandet från regionala och statliga flygplatser utan i stället
            prioritera så att det blir lätt att ta sig till våra internationella
            flygplatser i Norden med till exempel järnväg.
          </note>
          <note>
            Vänsterpartiet har i detta betänkande gjort något så ovanligt
            som att stödja ett borgerligt förslag. Men det beror inte på partibeteckningen
            utan på att det är ett bra förslag om certifieringen Swedish Welcome.
          </note>
          <note>
            Syftet med Swedish Welcome är att bidra till bättre gästupplevelser
            inom besöksnäringen och en hållbar utveckling av den svenska turismen.
            Föreningen ska ge företag och andra organisationer inom den svenska
            besöksnäringen konkret vägledning för att skapa bra upplevelser
            på ett sätt som bidrar till ett hållbart samhälle och för att
            Sverige ska bli en ledande nation inom turism.
          </note>
          <note>
            Att stärka besöksnäringens kvalitet genom en märkning såsom Swedish
            Welcome för att därigenom medvetandegöra näringens aktörer om
            vikten av gott bemötande, miljöarbete och socialt tänkande är
            något som skulle kunna göras gemensamt i de nordiska länderna.
            Många besökare från andra kontinenter reser gärna hit för att
            uppleva Norden. Därför borde riksdagen tillkännage för regeringen
            att den ska verka för att det även i fortsättningen ska gå att
            använda och utveckla kvalitetsmärkning såsom Swedish Welcome inte
            bara i Sverige utan också i hela Norden.
          </note>
          <note>
            Flera internationella handelsavtal pekas ut som en viktig del
            i Sveriges exportstrategi. Flera av avtalen riskerar dock att
            underminera demokratiska värden. Sedan sommaren 2013 pågår förhandlingar
            mellan EU och USA om ett gemensamt handels- och investeringsavtal:
            TTIP. Om avtalet blir verklighet skulle det bli det mest omfattande
            av sitt slag i världen.
          </note>
          <note>
            Parallellt med TTIP-förhandlingarna finns flera andra aktuella
            internationella handelsavtal som i förlängningen kan komma att
            påverka Sverige i stor utsträckning. Det är EU:s handelsavtal
            med Kanada, CETA-avtalet, och det multilaterala tjänstehandelsavtalet
            TISA.
          </note>
          <note>
            Den gemensamma nämnaren för dessa internationella handelsavtal
            är att de har ett innehåll som kan få stora negativa konsekvenser
            för de länder som omfattas. Om avtalen blir verklighet kommer
            de att påverka de berör ­ da staternas lagar och regleringar i
            grunden. Samtliga avtal har en tydlig inriktning på ökad privatisering,
            avreglering och försvagad lagstiftning på en rad områden. I förlängningen
            kan det innebära stora försämringar vad gäller till exempel jordbruk,
            livsmedelssäkerhet, klimat, miljö, energi, offentlig service och
            arbetstagarnas rättigheter. De enda verkliga vinnarna är storföretagen,
            som genom avtalen ges större möjligheter att öka sina vinster.
          </note>
          <note>
            Vänsterpartiet anser att dessa avtal är ett fundamentalt hot
            mot demokratin. Uppgörelser i handelsavtal ska inte gå före staters
            rätt att lagstifta och reglera. Storföretag ska inte tillåtas
            diktera villkoren för vilken lagstiftning som ska råda i enskilda
            länder. Därför säger vi nej till dessa typer av handelsavtal.
          </note>
          <note>
            Herr talman! Jag yrkar bifall till reservation 4 och till reservation
            11.
          </note>
          <note type="speaker">
            Anf. 11 HANS ROTHENBERG (M) replik:
          </note>
          <note>
            Herr talman! Tack, Håkan Svenneling, för att Vänsterpartiet visade
            sig kunna ompröva gamla dogmer och även ansluta sig till alliansyrka
            nden!
          </note>
          <note>
            Jag tyckte att det var intressant att höra Håkan Svenneling prata
            om auktoritära regimer och att demokrati alltid ska prioriteras,
            att demokratiska värden ska markeras och att mänskliga rättigheter
            ska respekteras i handel.
          </note>
          <note>
            Jag vet att Håkan Svennelings parti Vänsterpartiet har genomgått
            en lång resa. Det är väl ett parti som liksom Moderaterna är i
            ständig utveck ­ ling. Men den hållningen har inte varit stabil
            över åren.
          </note>
          <note>
            Det är slående att i går talade USA:s president Barack Obama
            på Kuba – direktsänt. Där har isen brutits sedan det i över 50
            år har funnits handelsembargon. Jag vet att det gamla Vänsterpartiet,
            som då var kommunisternas parti, tyckte att Sverige definitivt
            skulle handla med detta land. Partiet har varit noggrant med att
            upprätthålla kontakter med Kuba. På den tiden ansåg Vänsterpartiet,
            då kommunisternas parti, uppenbarligen inte att Kuba bröt mot
            mänskliga rättigheter, inte vårdade de demokratiska värdena eller
            att demokrati alltid skulle prioriteras. Det har visat sig att
            handelsbojkotten inte har fungerat.
          </note>
          <note>
            Tycker Håkan Svenneling att handelsembargot ska brytas, att vi
            ska börja handla med Kuba och med andra länder som kanske inte
            svarar fullt ut mot de principer man står för?
          </note>
          <note type="speaker">
            Anf. 12 HÅKAN SVENNELING (V) replik:
          </note>
          <note>
            Herr talman! Jag får en känsla av déjà vu från Aktuellt - sändningen
            i veckan med Birgitta Ohlsson från Liberalerna och Hans Linde
            från Vänsterpartiet när Hans Rothenberg begär replik på mig. Birgitta
            Ohlsson försökte ta inrikespolitiska poänger på en historisk dag
            när USA:s president för första gången besökte Kuba. Hans Rothenberg
            är inne på samma linje och försöker göra en politisk poäng av
            Vänsterpartiets historiska arv.
          </note>
          <note>
            Vi är många som är glada över de uppmjukade relationerna mellan
            USA och Kuba. Äntligen har regionen gått från att vara kall och
            kylig, trots det varma klimatet, till att helt plötsligt bli lite
            mjukare, få presidentbesök, öppna ambassader och normalisera relationerna.
          </note>
          <note>
            Jag hoppas att handel och demokratisk utveckling kan vara en
            del av de normaliserade relationerna vi ser mellan USA och Kuba.
            Jag hoppas att relationerna kan gå i hand så att den auktoritära
            delen av Kubas regim upphör och i stället blir en demokratisk
            stat. På det sättet kan det bli utländska investeringar och ökad
            handel.
          </note>
          <note>
            Vi vet att det finns en stor kubansk minoritet bosatt i de södra
            delarna av USA. De behöver ha kontakt med sina släktingar och
            vänner och möta två affärskulturer för att handla med varandra.
            Det finns goda förutsättningar för Kuba att utvecklas, men då
            måste samtidigt demokratiska steg tas.
          </note>
          <note>
            Problemet med regeringens exportstrategi är att man pekar ut
            26 länder. Av dem är nio demokratier. Övriga länder är diktaturer
            eller delvis demokratier. Om man inte ser till att handel och
            demokrati går hand i hand i de 17 länderna får man bara ett läge
            där svenska produkter exporteras men inte svenska demokratiska
            värden. Det är en utveckling som jag oroar mig för.
          </note>
          <note>
            Jag hoppas att Sverige antar ett ambitiöst program för att hjälpa
            USA och Kuba att demokratisera Kuba och öka handeln mellan länderna.
          </note>
          <note type="speaker">
            Anf. 13 HANS ROTHENBERG (M) replik:
          </note>
          <note>
            Herr talman! Det var välgörande att höra att handel kan bidra
            till att främja mänskliga rättigheter och att sprida demokratiska
            värden. Men det är ändå en motsägelse i det som Håkan Svenneling
            sa i sitt anförande, nämligen att länder som inte är demokratiska,
            som inte respekterar mänskliga rättigheter fullt ut, ska inte
            stå på någon prioriteringslista för den svenska handelsexporten.
            Det blir en motsägelse.
          </note>
          <note>
            Kuba och Iran – där har vi nya marknader som öppnar sig, inte
            bara för svensk export utan så att människor i dessa länder kan
            ta del av det kunnande vi har och de framsteg vi gjort i Sverige
            och även kan exportera. Det är en ömsesidighet. Det är ett sätt
            att höja välfärden. Det är ett sätt att göra människor friare
            i sin vardag.
          </note>
          <note>
            Vi i Moderaterna och Alliansen tycker att det är bra att vi kan
            använda handeln som redskap. Därför bör vi nu göra ytterligare
            insatser för att öka den här exporten.
          </note>
          <note>
            Någonstans finns det ändå en motsägelse. Därför vill jag fråga
            Håkan Svenneling: Anser Vänsterpartiet att Kuba är en demokrati?
            Anser Vänsterpartiet att man respekterar mänskliga rättigheter
            och demokratiska värden där – så till den grad att det går att
            inte åberopa de principer Håkan Svenneling nämnde i sitt anförande,
            nämligen att Sverige inte ska handla med länder som har sådana
            begränsningar?
          </note>
          <note>
            Jag tycker att vi ska välkomna Kuba, och vi ska välkomna Iran
            i den internationella handelssfären. Det kommer att vara bra för
            den. Men det är också viktigt vilka principer man har. Man kan
            inte ena stunden säga att ”det här är våra principer” och andra
            stunden säga att ”det här är hur vi agerar”.
          </note>
          <note type="speaker">
            Anf. 14 HÅKAN SVENNELING (V) replik:
          </note>
          <note>
            Herr talman! Jag ska vara tydlig med att jag anförde två principer
            för varför vi ska prioritera demokratier framför diktaturer.
          </note>
          <note>
            Den ena var att det, som Hans Rothenberg uppfattat, är en auktoritär
            diktatur. Det är inte genom handel vi kan stärka demokratiska
            värden i de länderna – om vi inte kopplar samman de två politikområdena
            med varandra.
          </note>
          <note>
            Den andra var att de här länderna, som regeringen prioriterar,
            också är oljestinna eller fossilberoende ekonomier. De bygger
            alltså sin ekonomi på förra seklets ekonomi, det vill säga oljan.
          </note>
          <note>
            Vi har insett klimatförändringarna och är på väg in i en ny världsordning.
            Världen har skrivit under Parisavtalet och sagt att vi ska ställa
            om världen. Varför ska då Sverige satsa på de länder som är mest
            oljeberoende av alla i hela världen och som dessutom är diktaturer?
            Det är ju riktigt dålig handelsekonomi av Sverige som stat.
          </note>
          <note>
            Jag tror också att Hans Rothenbergs exempel med Iran är lite
            tveksamt. När västvärlden öppnade sig mot Iran och ville handla
            var Sverige ett av de första länderna på tåget. Men det var inte
            människorna i Iran man var orolig för, eller de demokratiska värdena
            eller att fackföreningsledare avrättas i Iran. Nej, det var kärnvapenprogrammet
            Iran höll på med som man var orolig för och ville avveckla. Man
            bytte helt enkelt ett nedlagt kärnvapenprogram mot ökad handel
            med Iran så att Iran kunde slippa en del av de sanktioner landet
            varit utsatt för och i stället få västerländska produkter. Det
            är inte riktigt de motiven jag tycker att Sverige ska ha i sin
            handelspolitik.
          </note>
          <note>
            Kuba är definitivt inte en demokrati. Man har stora problem med
            demokratiska värden. Det råder inte en tillfredsställande pressfrihet
            i Kuba. Men om man knyter samman handel med demokratiska värden
            och mänskliga rättigheter tror jag att också Kuba kan gå mot en
            positiv utveckling, som jag hoppas att vi får se. Jag hoppas att
            Kuba, oavsett om man väljer ett socialist iskt styre eller ett
            borgerligt styre, blir ett demokratiskt land.
          </note>
          <note type="speaker">
            Anf. 15 SAID ABDU (L):
          </note>
          <note>
            Herr talman, församlade ledamöter, elever, ni där hemma och nära
            och kära!
          </note>
          <note>
            För 36 timmar sedan reste jag hem från Bryssel, en stad som i
            dag vaknar upp efter att ha drabbats av vreden och vansinnet från
            det öppna samhällets fiender. Samma världsfrånvända barbari med
            udden riktad mot utveckling och globalisering drabbade min hemstad
            Trollhättan för ett halvår sedan. Med bomber och svärd hotas vårt
            öppna samhälle. Men vi får inte vika en tum för mörkrets krafter.
            Vi måste stå upp för våra värderingar och vår öppenhet mot omvärlden.
          </note>
          <note>
            Herr talman! Genom globaliseringen har världen flyttat hem till
            oss i lilla Sverige. Samtidigt har vi och våra varor flyttat ut
            på en global marknad. Här i handelns själva hjärta finns vårt
            framtida välstånd. Det handlar om varor, kapital och människor
            som reser över gränser och krymper vår värld. Särskilt intressanta
            är de kosmopolitiska företagare som är födda utomlands och som
            kommer till vårt land med goda kunskaper om andra marknader. Detta
            måste vi i Sverige bli bättre på att tillvarata.
          </note>
          <note>
            Frihandeln är grunden för välståndet i Sverige och andra industriali
            ­ serade länder. Frihandeln leder till effektivare hushållning
            med resurser och snabbare teknikspridning. Det är så vi sprider
            energieffektiva lösning ­ ar, till nytta för både människor och
            vårt klimat.
          </note>
          <note>
            Vi står nu inför nästa generations gröna frihandel, där vi har
            en skyldighet att riva handelshindren när det gäller klimatvänliga
            varor och tjänster.
          </note>
          <note>
            När det gäller fred och frihet utgör marknadsekonomi och frihandel
            ett starkt kitt som bygger samman den fria världen. Frihandel
            möjliggör möten mellan individer och över landsgränser. Detta
            minskar krig och konflikter. Tillsammans bygger vi en värld på
            gemensamt välstånd genom att utbyta varor och tjänster.
          </note>
          <note>
            Frihandeln lyfter som vi vet varje dag hundratals miljoner människor
            ur fattigdom i olika världsdelar. Samtidigt ser vi med sorg på
            att EU, Europas eget frihandelsprojekt, reser handelshinder mot
            fattigare länder. Det är inte bara ekonomiskt fel utan också omoraliskt
            eftersom det hindrar ekonomisk utveckling i jordens fattigaste
            länder. För att utrota fattigdomen i världen behövs mer frihandel,
            inte mindre.
          </note>
          <note>
            Herr talman! Regeringen har länge präglats av ett merkantilistiskt
            perspektiv, där export ständigt uppvärderas till nackdel för den
            välfärdsskapande importen. Att enbart tala om en exportstrategi
            leder fel. Att utveckla en handelsstrategi hade varit mer relevant
            och angeläget.
          </note>
          <note>
            Jag tycker att det är bra att näringsministern är här i dag.
            Förhoppningsvis kan näringsministern utveckla själva genomförandet
            och uppföljningen av exportstrategin så att det inte blir ytterligare
            icke- transparenta satsning ­ ar av samma gamla aktörer.
          </note>
          <note>
            Med de orden yrkar jag bifall till reservation erna 1, 3 och
            5.
          </note>
          <note>
            (Applåder)
          </note>
          <note type="speaker">
            Anf. 16 PENILLA GUNTHER (KD):
          </note>
          <note>
            Herr talman! Jag börjar med att yrka bifall till Alliansens reservationer
            1 och 3 och till Kristdemokraternas reservation 9.
          </note>
          <note>
            Vi debatterar den nya exportstrategin med 22 prioriterade områden
            och fem identifierade utmaningar för den svenska exporten.
          </note>
          <note>
            Att nå tillväxtmarknaderna i högre grad och få fler små och medelstora
            företag att våga och vilja exportera våra svenska varor och tjänster
            måste såklart hamna högre upp i den så kallade förädlingskedjan.
            Sverige måste också öka sin attraktionskraft genom att bland annat
            locka hit internationella evenemang och upprätthålla den globala
            handeln.
          </note>
          <note>
            Vi kristdemokrater delar regeringens uppfattning om de här utmaningarna
            och anser att merparten av förslagen och åtgärderna för att möta
            dem är nödvändiga. Men vi dristar oss också till att lägga fram
            andra förslag i vissa delar.
          </note>
          <note>
            Att regeringen till exempel vill skapa en bättre övergång från
            bistånd till handel genom utökat utbyte med internationella organisationer
            kan vara en bra väg att gå för att skapa möjligheter för människor
            att försörja sig själva. Men det är viktigt att EU och även andra
            handelspartner lever upp till sina åtaganden inom det så kallade
            Aid for Trade, som är ett initiativ som syftar till att ta ett
            helhetsgrepp om handelsrelaterat bistånd.
          </note>
          <note>
            Regeringen föreslår regionala exportcentrum där information om
            bland annat möjligheter till export och finansieringsmöjligheter
            ska finnas.
          </note>
          <note>
            Vi kristdemokrater anser att regionala centrum redan finns. Vi
            har IUC, industriella utvecklingscentrum, som samarbetar med andra
            organisationer inom företagsrådgivning, med inkubatorer med mera.
            Ett uppdrag att även jobba med exportfrågor kan mycket väl läggas
            där.
          </note>
          <note>
            Jag vet att IUC också har blivit tillfrågade om att jobba mer
            med till exempel nyindustrialiseringsstrategin. Att då Business
            Sweden får ökade medel av regeringen för att koncentrera sig på
            de största affärerna blir motsägelsefullt när exportstrategin
            riktar sig i första hand till de små och medelstora företagen.
            Däremot anser vi a tt Business Sweden ska samarbeta med IUC för
            att få till just en sådan dubbeleffekt och nå bådadera, så att
            små företag kan hitta fler större aktörer att samarbeta med.
          </note>
          <note>
            Vi tror också på en ökad uppmärksamhet för Exportkreditnämnden,
            som har regeringens uppdrag att främja svensk export och svenska
            företags internationalisering. Det gör man genom att försäkra
            exportföretag och banker mot risken att inte få betalt i exportaffärer,
            så att de kan genomföra fler. Om företag får bättre information
            om möjligheten att söka garantier där kan det bidra till att fler
            vågar exportera. Jag har för mig att Riksrevisionen var inne på
            samma sak för några år sedan, när vi debatterade detta i kammaren,
            nämligen att det behövdes mer kunskap för företagen om deras möjligheter
            att säkra kapitalet.
          </note>
          <note>
            Herr talman! Jag tror, precis som de kollego r som yttrat sig
            från talarstolen tidigare, att migrationen är viktig för en ökad
            export. Öppenhet och solidaritet har bidragit till att Sverige
            har byggt relationer med många länder runt om i världen. Och frågan
            är naturligtvis hur Sverige kan ta till vara de människor som
            kommer hit. Det är en viktig fråga inte bara för den enskilde
            utan också för Sveriges utveckling. Jag tror att vi måste hitta
            möjligheter att nyttja dem som har kunskaper om olika affärskulturer,
            stora språkkunskaper och har varit företagare, affärsmän och ‑
            kvinnor, i sina hemländer, för att bidra till en ökad export.
          </note>
          <note>
            Herr talman! Jag vill också gå in på besöksnäringen, som för
            min del alltid har två delar: dels turismen, dels mötesindustrin.
            Är det något som blivit viktigare genom åren är det just att man
            kan försäkra sig om att det är god kvalitet i det man besöker.
            Vi blir som resenärer mer och mer medvetna. När man reser i arbetet,
            som inte minst vi riksdagsledamöter gör, får man en viss vana
            och börjar förvänta sig saker, och man börjar också själv ställa
            vissa krav. Man accepterar inte vad som helst utan vill ha en
            viss nivå på boendet eller resan.
          </note>
          <note>
            Detta är inget unikt för folk som reser i jobbet, utan detta
            har hela besöksnäringen mött hos personer som reser, oavsett vad
            syftet med deras resa är. Det finns ett ökat kvalitetsmedvetande,
            inte minst genom de snabba medier som finns i dag, där man meddelar
            sin upplevelse av hotellet eller besöksmålet.
          </note>
          <note>
            Precis som Alliansen tror jag på Swedish Welcome. Jag har tidigare
            också haft en interpellationsdebatt med näringsministern om detta,
            som man ju har satsat mycket pengar på sedan tidigare. Det är
            väldigt dåligt använda pengar om vi inte fortsätter att använda
            certifieringen för att bidra till ett hållbart samhälle och för
            att poängtera att Sverige är en föregångare när vi använder kvalitetskriterier
            och en certifiering.
          </note>
          <note>
            Vi ska strax ha en debatt om hållbart företagande. Just besöksnäringen
            vill jag föra fram som en näring i behov av större kvalitetsmedvetande
            för att locka till sig resenärer och mötesbesökare i det internationella
            sammanhanget.
          </note>
          <note>
            Då kommer vi in på detta med att Sverige ska kunna locka till
            sig fler besökare till internationella möten och evenemang. Snart
            har vi Eurovision i Globen. Det är ett evenemang som drar mycket
            folk och mycket intresse. Vi har många andra evenemang, och för
            den som är statistikintresserad kan jag nämna att Sverige ligger
            på 14:e plats på listan över de länder som får flest internationella
            kongresser. Vi kan jämföra med landet före på listan, som är Australien.
            Australien är betydligt större än Sverige, kan vi konstatera.
            Landet efter är Portugal.
          </note>
          <note>
            Vad är det då som Sverige gör som är så bra? Det finns ju ganska
            många länder i världen, och det finns många kongressanläggningar
            och konferenslokaler att välja mellan. Men vad är det som gör
            att man som mötesköpare väljer Sverige? Jag skulle säga att det
            handlar om att vi är ett land där man har ett gott miljötänk,
            där man fortfarande – till 90 procent – kan gå säker på gator
            och torg, där man har intressanta och välskötta besöksmål och
            där det också finns god språkkunskap hos dem som arbetar där.
          </note>
          <note>
            Vad genererar då detta? Även när det gäller antalet förmodade
            deltagare vid de internationella mötena ligger Sverige på 14:e
            plats. Det beräknas att vi under 2014 hade över 104 00 0 besökare
            på de 238 kongresser na med internationella deltagare. På den
            listan ligger Sydkorea på platsen före och Österrike på platsen
            efter. Det ska poängteras att Österrike har en mycket framgångsrik
            convention bureau i Wien, som jobbar internationellt på många
            fronter och har ganska mycket mer medel att röra sig med än vi
            här i Sverige har genom till exempel Visit Sweden eller det nätverk
            som finns för CB:er, alltså conventio n bureaus. Vi ligger bra
            till. M en vi får inte stanna upp och säga att vi är så bra, utan
            det gäller att kunna marknadsföra Sverige även i fortsättningen.
          </note>
          <note>
            Herr talman! Jag ska avsluta med att poängtera vikten av tillgänglighet
            till Sverige. Om vi inte har flygplatser är det väldigt svårt
            att locka människor till möten, kongresser och evenemang runt
            om i hela landet.
          </note>
          <note>
            Jag tycker att det är lite olyckligt av regeringen att bara peka
            ut Swedavia och de statliga flygplatserna. Vi vill ju att hela
            Sverige ska leva och kunna dra nytta av exportstrategin. Då måste
            vi också ha de regionala flygplatserna med. Se till utvecklingspotentialen
            där, och ta också hänsyn till att de behöver stöd på ett annat
            sätt än de har fått un der det senaste året. Det har ju varit
            krångel först med EU och sedan med Trafikverket och Transportstyrelsen.
            Alla myndigheter som är involverade i infrastruktur har också
            haft en åsikt om detta med regionala flygplatser. Jag tror att
            vi måste komma längre i diskussionen än att bara hänvisa till
            den kommande flygstrategin. Det är mer bråttom än så. Ska vi lyckas
            bidra med något till hela landet genom exportstrategin behöver
            vi jobba mer på det här området.
          </note>
          <note type="speaker">
            Anf. 17 MATTIAS JONSSON (S):
          </note>
          <note>
            Herr talman! Det känns väldigt glädjande att stå här med ett
            betänkande som lägger fokus på exporten, som Sverige och de svenska
            företagen är så beroende av. Innan jag gick upp i talarstolen
            var jag inne på Göteborgs-Postens hemsida och kunde läsa att exporten
            från Göteborgsregionen går lysande och har ökat trefalt i jämförelse
            med utvecklingen i övriga Sverige. I synnerhet bilindustrin står
            för en stor del av den ökningen. Antalet arbetstillfällen har
            ökat med 47 procent sedan i fjol.
          </note>
          <note>
            Sverige går alltså bra, och det kommer att gå ännu bättre när
            vi har fattat beslut om den exportstrategi som ligger på riksdagens
            bord.
          </note>
          <note>
            Det är också kul att vi har närings- och innovationsminister
            Mikael Damberg i kammaren. Han kommer att debattera exportstrategin
            mer utförligt, men jag tänkte ändå säga några ord med koppling
            till betänkande t .
          </note>
          <note>
            Regeringens exportstrategi innehåller ett sjuttiotal åtgärder
            för att möta de utmaningar som svensk utrikeshandel står inför.
            Svensk export måste i högre utsträckning nå tillväxtmarknaderna.
            Fler små och medelstora företag måste våga och vilja exportera.
            Svenska varor, tjänster och system måste nå ännu högre upp i förädlingskedjan.
            Sveriges attraktionskraft för investeringar, kompetens och turism
            måste öka. Den globala handeln måste hållas öppen. Det är viktigt
            för Sverige.
          </note>
          <note>
            Utöver att exportstrategin ska bidra till regeringens övergripande
            mål att ha EU:s lägsta arbetslöshet 2020 är regeringens uttalade
            mål att öka exporten, både i absoluta tal och som andel av bnp.
            Vi behöver öka Sveriges attraktionskraft för investeringar, kompetens
            och turism, öka andelen exporterande företag och öka deltagandet
            av svenska företag i den globala ekonomin .
          </note>
          <note>
            Herr talman! Flera av oppositionens reservationer i betänkandet
            är om än inte identiska så snarlika den politik som betänkandet
            genomsyras av. Men det finns också vissa skillnader.
          </note>
          <note>
            Låt mig ge några exempel. En reservation från Alliansen förordar
            ett tillkännagivande om att exportstrategin även bör inkludera
            import och därmed vara en del av handelsstrategin.
          </note>
          <note>
            Utskottet delar uppfattningen att Sveriges export i stor utsträckning
            är beroende av just import.
          </note>
          <note>
            En av de utmaningar som regeringen tar itu med genom åtgärderna
            i strategin är just det globala handelssystemet. Det framgår tydligt
            att regeringen är medveten om att enskilda företags konkurrenskraft
            är beroende av hur väl de lyckas ingå i de globala värdekedjorna.
          </note>
          <note>
            Regeringen anför att det är av stor vikt att det ska vara enkelt
            för företag att både exportera och importera varor och tjänster
            samt att investera både i Sverige och utomlands.
          </note>
          <note>
            I en annan reservation från Alliansen framhålls att exportstrategin
            bör ta hänsyn till svenska konkurrensvillkor med särskilt fokus
            på små och medelstora företag.
          </note>
          <note>
            Utskottet har här ingen annan uppfattning. Företagens konkurrensvillkor
            är av stor vikt för deras möjlighet att nå internationell framgång.
            Inte minst gäller det just små och medelstora företag.
          </note>
          <note>
            Jag noterar å andra sidan att av den tidigare regeringens mycket
            stora ambitioner att öka exporten blev det tyvärr bara en tummetott.
            Jag gläds därför över att detta betänkande sätter fokus på exportpolitiken
            och tar den på fullaste allvar.
          </note>
          <note>
            Herr talman! Alliansens ambitioner står dock i kontrast till
            deras nedskärningar. I Moderaternas budget för 2016 är det minus
            45 miljoner på detta område jämfört med regeringen, och Centern,
            Liberalerna och Kristdemokraterna minskar med så mycket som 130
            miljoner för 2016.
          </note>
          <note>
            Jag yrkar bifall till utskottets förslag och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 18 ANNIKA LILLEMETS (MP):
          </note>
          <note>
            Herr talman! Människor har i alla tider ägnat sig åt att handla
            med varandra, såväl med sina grannar som med mer långväga kontakter.
            Handel har alltid haft stor betydelse, på gott och ont. Den har
            lett till ökat välstånd, till utbyte av idéer och kunskap samt
            till fredliga förbindelser med olika kulturer.
          </note>
          <note>
            Tanken att länder som är sammanbundna genom handel är mindre
            benägna att hamna i väpnad konflikt är fortfarande aktuell. Det
            var en grundtanke med kol- och stålunionen, som bildades efter
            andra världskriget och sedan utvecklades till dagens EU.
          </note>
          <note>
            Men genom historien finns det också alltför många exempel på
            han ­ delsverksamhet som fått förödande konsekvenser. Handeln
            med slavar, där människor rövades bort från Afrika för att säljas
            till Nord- och Syd ­ amerika, skapade förvisso ekonomisk tillväxt
            och gjorde vissa rika. Men det stora flertalet fick betala ett
            fruktansvärt pris, och såren är ännu inte läkta. Denna djupt omänskliga
            handel har med rätta kastats på historiens soptipp.
          </note>
          <note>
            Vi får dock inte glömma hur viktigt det är att såväl stater som
            företag tar sitt ansvar för att handel och export bedrivs utifrån
            en värdegrund baserad på respekt för mänskliga rättigheter, miljö
            och demokrati.
          </note>
          <note>
            Detta står väl uttryckt i den överenskommelse som S och MP gjorde
            när vi bildade regering: ”Världens länder är allt mer ekonomiskt
            beroende av varandra och delar ansvaret för miljön på vår planet.
            Globaliseringens fördelar ska komma alla till del. Det kräver
            att människan sätts före marknaden. Demokratin behöver globaliseras
            och globaliseringen demokratiseras. Större ansträngningar måste
            göras på att öka antalet demokratiska stater i världen.”
          </note>
          <note>
            Vi har också den svenska politiken för global utveckling, PGU.
            Den innebär att alla politiska beslut och alla politikområden
            ska ta hänsyn till mänskliga rättigheter, människors demokratiska
            delaktighet, fattigdomsbekämpning och miljömässig hållbarhet.
            En enig riksdag beslutade om den 2003. Regeringen tar den på stort
            allvar liksom de nya utvecklingsmålen som antagits av FN, Agenda
            2030, där handel ingår som en viktig del för hållbar utveckling.
          </note>
          <note>
            Det finns mycket att säga om exportstrategin och om handlingsplanen
            för hållbart företagande, som vi också ska debattera i kammaren
            i dag. Här finns mycket som är steg i rätt riktning mot den goda
            handeln och exporten. Jag kan inte tala om allt utan får uppehålla
            mig vid några saker.
          </note>
          <note>
            Företag, stora som små i olika branscher, handlar som aldrig
            förr över gränserna. Men marknaden består inte enbart av privata
            producenter och konsumenter. Stater har alltid haft en viktig
            roll för handeln, ofta som självständig aktör men också genom
            att skapa regelverk för hur handeln ska bedrivas och på vilka
            och vilkas villkor. Så är det givetvis än i dag. Staten kan och
            bör stödja export av varor och tjänster som bidrar till att lösa
            de stora globala samhällsutmaningarna.
          </note>
          <note>
            Det finns många kloka åtgärder i regeringens exportstrategi som
            kan hjälpa till att ta vara på den enorma potential som svenska
            företag har när det gäller att bidra till att lösa exempelvis
            utmaningarna på miljöområdet.
          </note>
          <note>
            Samordning och stöd till företag så att flera företag kan gå
            samman och ta sig an större projekt inom till exempel förnybar
            energi, avfallshantering och samhällsplanering är viktigt och
            bra. Det kan ge verkliga vinn-vinnlösningar.
          </note>
          <note>
            De regionala exportcentrumen, som redan har börjat öppnas, är
            jätteviktiga för att ta till vara den kunskap och de närverk som
            finns i hela landet.
          </note>
          <note>
            Vi får inte glömma de kommunala bolagen. De har mycket att bidra
            med, inte minst på miljöområdet och inom samhällsplaneringen.
            Här finns för övrigt ytterligare hinder att undanröja. Även om
            det finns mycket bra i denna strategi finns det fler saker att
            göra. De kommunala bolagen begränsas nämligen av otidsenlig lagstiftning
            som behöver moderniseras så att de kan konkurrera och exportera
            på lika villkor som andra företag. Världen har inte råd att inte
            ta vara på alla goda krafter.
          </note>
          <note>
            En annan bra sak i exportstrategin är att vi ska etablera fler
            konsulat och honorärkonsulat i världen. Som har nämnts finns det
            många svenskar med bakgrund i andra länder. De har unika förutsättningar
            att göra stora insatser till nytta för såväl Sverige och svenska
            exportföretag som sina forna hemländer.
          </note>
          <note>
            Jag talade för en tid sedan med representanter för handelskammaren
            i Erbil i irakiska Kurdistan. Där efterlyser ma n samarbete med
            Sverige för att komma framåt när det gäller förnybar energi och
            att bryta oljeberoen ­ det, utveckla ekologiskt jordbruk och hjälpa
            ungdomar och medborgare i allmänhet att skapa företag, kunna försörja
            sig på hemmaplan och slippa ge sig av utomlands. Det är ett exempel
            på behovet av svensk representa ­ tion på fler ställen i världen.
          </note>
          <note>
            Besöksnäringen har tagits upp, och jag vill passa på att understryka
            hur viktig denna växande bransch är. Helena Lindahl gav oss siffror
            på hur många jobb och hur mycket pengar den genererar. Då gäller
            det att vi tar väl vara på de unika natur- och kulturmiljöer som
            turister från när och fjärran vill komma hit och uppleva.
          </note>
          <note>
            I alla komplexa sammanhang uppstår konflikter mellan olika intressen.
            Då gäller det att hålla huvudet kallt och minnas att det, när
            det är aktuellt med exploatering av naturresurser, mineraler och
            så vidare, många gånger kan vara mer ekonomiskt lönsamt – inte
            bara ekologiskt – att låta gammelskogen stå kvar här och var och
            att låta mineraler ligga kvar ibland, såväl för samhället som
            för företagen och jobben på lång sikt.
          </note>
          <note>
            Det har talats mycket om flyg här, men hur fint vore det inte
            med nattåg från kontinenten – vilka semestrar skulle inte det
            kunna bli?
          </note>
          <note>
            Herr talman! Ökad handel är trots allt inte automatiskt av godo
            i alla lägen. Jag vill lyfta blicken lite grann för att få perspektiv.
            Det beror på vad som säljs och på vilka villkor. Världen behöver
            till exempel knappast mer vapenhandel. Däremot är behovet av solceller,
            malariamedicin och liknande enormt.
          </note>
          <note>
            Det är viktigt att ha i bakhuvudet vad den store miljöekonomen
            Herman Daly påpekade, nämligen att det är förnuftigare att byta
            recept än att skicka kakor mellan länder. Det sistnämnda genererar
            onödiga transporter som skapar onödig miljöbelastning, och den
            ekonomiska tillväxt som uppstår blir därmed, med Dalys ord, oekonomisk
            totalt sett.
          </note>
          <note>
            En ansvarsfull export och handel kräver ett regelverk som skyddar
            människor och miljö och inte ensidigt gynnar stora röststarka
            transnatio ­ nella företag på bekostnad av andra intressen. I
            många handelsavtal finns så kallade investor state dispute settlements,
            mekanismer som ger företag rätt att stämma stater om de anser
            att staterna har inskränkt deras möjlighe ­ ter att göra vinst
            eller deras investeringar.
          </note>
          <note>
            Jag vill passa på att lyfta fram något som kanske inte tas upp
            lika ofta, nämligen att människor som drabbas av företags verksamhet
            också måste ha möjlighet att hävda sina rättigheter och få kompensation
            och upprättelse. Även om intentionerna är de bästa kan det ibland
            gå fel och mänskliga rättigheter kränkas eller miljö förstöras.
            Även naturen och kommande generationer måste ha en röst, och det
            måste finnas ett slags likhet inför lagen såväl för människor
            och miljö som för företag.
          </note>
          <note>
            Det finns flera tänkbara vägar som jag tänkte utveckla i mitt
            nästa anförande, om jag hinner. Men låt mig kort nämna här att
            det bland annat finns ett förslag om internationell lagstiftning
            om ekocid, det vill säga allvarlig förstörelse av natur och livsmiljö.
            Det är en sak som Sverige med fördel skulle kunna driva i FN.
          </note>
          <note>
            Det är verkligen ett stort steg framåt att regeringen i handlingsplanen
            för hållbart företagande vill stödja och uppmuntra företag att
            göra rätt och respektera mänskliga rättigheter genom frivilliga
            initiativ, regelverk och riktlinjer, för att skydda mänskliga
            rättigheter och miljö.
          </note>
          <note>
            Jag tycker dock att vi i ett nästa steg måste fundera på om man
            ska gå vidare och jobba för bindande regler för stora transnationella
            företag. Det är ett arbete som drevs i FN men som lades ned på
            1990-talet. Nu har det tagits upp igen i en arbetsgrupp, och där
            menar jag att Sverige skulle kunna göra mycket stor nytta.
          </note>
          <note>
            Med allt detta sagt yrkar jag bifall till förslaget i betänkandet
            och avslag på motionerna.
          </note>
          <note type="speaker">
            Anf. 19 HANS ROTHENBERG (M) replik:
          </note>
          <note>
            Herr talman! Det var mycket trevligheter som handel kan bidra
            till. Det är tåg, natur, god miljö och villkor som ska vara uppfyllda.
            Handel kan uppenbarligen, enligt Miljöpartiet, vara en viktig
            del i att utveckla världen.
          </note>
          <note>
            Annika Lillemets nämnde att det finns problem här, nämligen företag
            som kan stämma stater. Vi har haft denna diskussion tidigare,
            och vi kommer att ha den många gånger.
          </note>
          <note>
            En konkret fråga: Tycker Miljöpartiet att svenska företag som
            etablerar sig i andra länder inte ska ha möjlighet att kunna åberopa
            sin rätt om natio ­ ner ändrar villkoren eller förutsättningarna
            för deras verksamhet i de län ­ derna? Det är en konkret fråga.
          </note>
          <note>
            Herr talman! Jag har noterat att Miljöpartiet, här genom Annika
            Lillemets, talar väl om att det finns möjlighet att exportera
            kunskap om miljö, bostadsbyggande med mera. Vi har svensk kultur
            som kan exporteras. Sverige är väldigt duktigt på utbildning.
            Det finns stor kompetens inom utbildning där Sverige kan sälja
            tjänster.
          </note>
          <note>
            Jag har låtit göra en undersökning. Som jag nämnde tidigare har
            vi en handelsminister som tyvärr bara verkar på tredjedelstid.
            Men statsminis ­ tern har sagt att hela regeringen är handelsministrar.
            Jag har tittat på vilka utlandsresor som Mehmet Kaplan, Åsa Romson,
            Gustav Fridolin, Alice Bah Kuhnke och Isabella Lövin har gjort
            och vilka som har varit handelsfrämjande. Från Regeringskansliet
            har jag fått svaret att ingen resa har kunnat anges som handelsfrämjande.
          </note>
          <note>
            Varför har inte Miljöpartiets ministrar genom aktiv handling
            visat sig vara handelsministrar?
          </note>
          <note type="speaker">
            Anf. 20 ANNIKA LILLEMETS (MP) replik:
          </note>
          <note>
            Herr talman! Tack för viktiga frågor, Hans Rothenberg!
          </note>
          <note>
            Hur definierar man handelsfrämjande? Det är en bra fråga. Om
            vi tar biståndsminister Isabella Lövin finns det en viktig sak.
            När det gäller de länder som vi har haft utvecklingssamarbete
            med och gett bistånd till förut och som nu har kommit upp en bit,
            blivit lite rikare och klarar sig bättre själva har vi en stor
            uppgift att hjälpa dem att komma vidare och transformera vårt
            samarbete och vårt förhållande med dem till att inte bygga på
            bistånd utan i stället på handelsrelationer.
          </note>
          <note>
            Jag har svårt att se skillnaden, om jag ska vara ärlig. Är inte
            detta indirekt handelsfrämjande? Jag vet inte hur handelsfrämjande
            definieras av Hans Rothenberg. Jag ser det definitivt som handelsfrämjande
            att hålla fast vid kontakterna och se hur de kan vidareutvecklas.
          </note>
          <note>
            Jag vet naturligtvis inte i detalj vad våra ministrar har gjort
            på sina utrikesresor, eftersom jag inte har följt med på dem,
            men i någon mening är allt handelsfrämjande. Att bara exponera
            svensk kultur, tala om vad som finns och så vidare befrämjar handel
            på sikt. Man får inte göra det så snävt som Hans Rothenberg vill.
          </note>
          <note>
            Om det finns rättssystem som fungerar i länder är det absolut
            ingenting som hindrar svenska företag från att stämma stater om
            de gör något otillåtet mot företagen. Det är rimligt. Som jag
            sa måste det vara likhet inför lagen. Jag tror inte att detta
            är något problem i de flesta fall.
          </note>
          <note type="speaker">
            Anf. 21 HANS ROTHENBERG (M) replik:
          </note>
          <note>
            Herr talman! Tack för svaret!
          </note>
          <note>
            Det är självklart att biståndspolitiken är till för att förbereda
            så att det sedan kan övergå i handel. Så har de flesta handelsministrar
            och biståndsministrar agerat de senaste decennierna. Det är självklart.
            Jag utgår ifrån att Isabella Lövin också beaktar denna fråga när
            hon är på utlandsresor.
          </note>
          <note>
            Min det finns ytterligare ministrar med miljöpartimärke på kavajslaget
            som inte har nyttjat sina möjligheter att på utlandsresor också
            agera handelsfrämjande. Då menar jag inte att man, när man är
            på utlandsresor, i förbigående ska nämna att det vore bra om vi
            kunde utbyta lite handel oss länder emellan.
          </note>
          <note>
            Här handlar det om att ifall alla ministrar i regeringen också
            är handelsministrar ska bostadsministern kunna ha en idé om vilka
            insatser man ska göra när man är på resor för att kunna bidra
            till att sälja svenska byggentreprenörers tjänster och produkter
            utomlands. Inom miljöområdet undrar jag vad miljöministern har
            gjort för att sälja svensk cleantech utomlands. Och vad har kulturministern
            gjort för att sälja svensk kultur utomlands?
          </note>
          <note>
            När man ställer en fråga och vill få reda på vad de har gjort
            på de här resorna är det ganska enkelt att svara. Men jag har
            inte fått några svar. Därför vilar det ett stort ansvar på Miljöpartiets
            ministrar i regeringen att visa att de också är handelsministrar.
          </note>
          <note>
            Det var bra att höra Annika Lillemets säga att svenska företag
            givetvis ska kunna stämma stater om de hamnar i trångmål. Ja,
            det är precis detta som den tvistlösningsmekanism som heter ISDS
            handlar om. Det är den som ska vårdas, och det är den som alla
            länder har nytta av ömsesidigt gentemot varandra. Det har svenska
            företag stor nytta av när de är ute och etablerar sig runt om
            i världen. Det tycker jag att Miljöpartiet borde vårda mer.
          </note>
          <note type="speaker">
            Anf. 22 ANNIKA LILLEMETS (MP) replik:
          </note>
          <note>
            Herr talman! Det är klart att det behövs tvistlösningsmekanismer.
            I alla mänsklig verksamhet uppstår ju intressekonflikter. Men
            de får inte utformas så att de går före demokratiskt fattade beslut
            och beslut som syftar till att skydda mänskliga rättigheter, miljö
            och hälsa, djurskydd och andra samhällsintressen. Det är vi nog
            alla ense om – hoppas jag verkligen. Men det finns en berättigad
            oro över hur de utformas i olika handelsavtal.
          </note>
          <note>
            Visst behövs någon form av tvistlösningsmekanism, som inte förbryter
            sig mot de här absolut viktiga samhällsintressena och demokratin.
            Det tror jag inte att det är några problem med. Har vi fungerande
            rättsstater har vi också ofta sådana på plats.
          </note>
          <note>
            Man kan alltid klaga på regeringen och säga att det borde göras
            mer. Men jag är själv stolt över det som hela regeringen står
            för vad gäller hållbart företagande och exportfrämjande. Det är
            massor av saker. Man vill ta till vara de regionala k rafterna,
            regionala exportcentrum . Det är en stor kraftsamling, så jag
            tycker nog att Hans Rothenberg – förlåt uttryc ket – är lite gnällig.
            Det tycker jag nog. Jag tycker att det finns stor potential och
            att det redan görs mycket. Men hur man etiketterar det är en annan
            sak.
          </note>
          <note type="speaker">
            Anf. 23 PENILLA GUNTHER (KD) replik:
          </note>
          <note>
            Herr talman! Det är intressant att i Miljöpartiet, som har flera
            representanter i näringsutskottet som har hand om olika frågor
            – i motsats till ett visst annat parti, som får ta alla frågor
            – blir det ibland lite motsägelsefullt i åsikterna kring olika
            saker. Ibland blir det också lite svårbegripligt, vilket gör att
            jag behöver ställa en fråga till Annika Lillemets.
          </note>
          <note>
            När man i en debatt som handlar om exportstrategi använder uttrycket
            att det finns de som ”drabbas av företagsamhet” undrar jag lite
            grann vad Lillemets menar. Är det så att man drabbas negativt
            av människor som uttrycker en vilja att driva företag? Då ska
            vi kanske inte delta i debatten över huvud taget, för det handlar
            ju om företag som bedriver export och att vi behöver ha en strategi
            för det arbetet.
          </note>
          <note>
            Så till nästa fråga. Jag tror att vi är ense om – Annika Lillemets,
            jag och alla andra – att vapenhandel i sig kanske inte är något
            gott som vi tycker ska främjas i onödan, så att säga. Men om man
            därutöver nämner att det bara är bra med handel, utveckling och
            export av malariamedicin och solceller, som Annika Lillemets nämner,
            måste jag ändå fråga om det verkligen inte finns några andra saker
            som man kan tänka sig att exportera eller importera och därmed
            bidra till internationell handel med.
          </note>
          <note>
            Den tredje frågan ska jag snabba mig med. Det är frågan hur Miljöpartiet
            och Annika Lillemets ser på möjligheten för utländska företag
            att etablera sig i Sverige om de inte kan använda flyget.
          </note>
          <note type="speaker">
            Anf. 24 ANNIKA LILLEMETS (MP) replik:
          </note>
          <note>
            Herr talman! Det var många viktiga frågor. Jag får se hur många
            jag hinner svara på.
          </note>
          <note>
            Om uttrycket ”drabbas av företagsamhet”: Det händer tyvärr. Vi
            kan ta Arla i Saudiarabien, där man i fabriken tog migrantarbetares
            pass, så att de inte kunde resa från landet. Vi kan ta en underleverantör
            till i det här fallet statliga Vattenfall, som köpte kol från
            ett bolag i Colombia, där man mördade fackföreningsledare. Vi
            kan ta textilindustrin, där det finns stora problem och där folk
            har fått arbeta under omänskliga förhållanden, där de har brutit
            mot ILO:s kärnregler och det har varit mer eller mindre slavar
            bete. Vi har också hemska olycko r där man har låst in arbetare
            som sedan har brunnit inne.
          </note>
          <note>
            Man kan hålla på hur länge som helst. Ibland går det tyvärr fel.
            Sådant kan hända.
          </note>
          <note>
            Jag tror inte att någon som håller på med företagsamhet vill
            att det ska bli så. Men med kostnadsjakt och kanske när det är
            svårt att hålla koll på underleverantörer kan det gå fel, även
            om man har de bästa intentioner. Då måste de som drabbas ha en
            reell möjlighet att få upprättelse, kompensa ­ tion och förbättring
            av sina villkor där så är möjligt. Det skyddet måste stärkas.
          </note>
          <note>
            Vi kommer väl in på detta igen, när vi debatterar hållbart företagande.
            Det är mycket bra att många företag arbetar med detta. Det har
            gjorts mycket, men det finns saker kvar att göra. Där ser jag
            ett behov av att gå vidare och titta på bindande regler för att
            stärka skyddet för människor.
          </note>
          <note>
            Sedan har vi exemplen på vad som är vettigt att exportera och
            importera. Det var just exempel, Penilla Gunther. Det finns naturligtvis
            mycket mer än solceller och malariamedicin. Det finns hur mycket
            som helst som kan vara bra att exportera och importera. Det var
            just exempel.
          </note>
          <note type="speaker">
            Anf. 25 PENILLA GUNTHER (KD) replik:
          </note>
          <note>
            Herr talman! Jag kan naturligtvis hålla med Annika Lillemets
            om de exempel som hon nämner om förfärliga arbetsförhållanden
            för människor. Sådant ska vi inte bidra till. Vi ska inte ha svenska
            företag som skämmer ut sig i resten av värld en genom att bidra
            till vare sig miljöförstöring eller förstörelse av människor,
            djur eller natur – absolut inte. Vi kommer som sagt tillbaka till
            det i nästa debatt om kriterierna för hållbart företagande.
          </note>
          <note>
            Man kan väl nästan säga att det då handlar om dåliga företag
            där jag tror varken den svenska regeringen eller någon av oss
            andra vill främja exporten av deras varor eller tjänster, därför
            att de faktiskt inte förhåller sig på rätt sätt till de internationella
            konventioner som finns kring att driva företag och inte minst
            arbetsrättsliga regler. Men det är liksom en helt annan sak.
          </note>
          <note>
            Det handlar inte om att ”drabbas av företagsamhet” men att drabbas
            av dåliga förhållande n , som dåliga företag bidrar till i andra
            länder. Det är något annat. Jag tycker att vi ska vara noga med
            orden.
          </note>
          <note>
            De små och medelstora företagen är känsliga i de här fallen.
            Det handlar väldigt mycket om att ha goda villkor för dem att
            kunna växa och utvecklas och kunna sprida sina produkter på ett
            gott sätt med hjälp av till exempel Exportkreditnämnden. Den här
            strategin ska medverka till det.
          </note>
          <note>
            Jag efterfrågar fortfarande något fler exempel från Miljöpartiets
            sida, där man faktiskt kan säga: Detta är Sverige bra på, det
            här skulle vi kunna ha mer export av.
          </note>
          <note>
            Sedan har vi den sista frågan, icke att förglömma: frågan om
            flyget.
          </note>
          <note type="speaker">
            Anf. 26 ANNIKA LILLEMETS (MP) replik:
          </note>
          <note>
            Herr talman! Det låter som om vi i grunden är överens om att
            vi ska främja bra företagsamhet och inte dålig företagsamhet.
            Men som jag sa: Även med de bästa intentioner kan det ibland gå
            fel, och det är därför vi behöver starka institutioner och kontroll-
            och uppföljningsmekanismer för allas skull. Det kan vi prata om
            länge.
          </note>
          <note>
            Beträffande flyget: Vem har sagt att vi ska lägga ned allt flyg?
            Jag har inte gjort det. Däremot ska vi inte expandera det hur
            mycket som helst. Det är nämligen inte klimatvänligt. De transporter
            som kan gå med klimatvänligare transportslag, som tåg och sjöfart,
            är det vi ska satsa på i första hand. Sedan kommer det alltid
            att finnas flyg. Men vi ska inte bygga ut det i onödan utan alltid
            välja det resurssnålaste och minska behovet av transporter, vilket
            jag försökte belysa, och ha ett transportsnålt och smart samhälle.
          </note>
          <note>
            Jag nämnde några exempel på vad vi är bra på och kan exportera
            från Sverige. Det gäller miljöteknik, biogas, samhällsplanering
            och avfallshantering. En annan stor sak är musik och kultur som
            är en enormt stor exportvara, som dessutom är både trevlig och
            miljövänlig. Det sliter inte alls på miljön. Jag riktar ett tack
            till kommunala musikskolan.
          </note>
          <note>
            Det finns alltså mycket som vi är bra på och som vi kan stödja,
            sprida och samarbeta med andra om. Vi kan ha ett ömsesidigt lärande,
            inte minst i fråga om samhällsplaneringen.
          </note>
          <note type="speaker">
            Anf. 27 HÅKAN SVENNELING (V) replik:
          </note>
          <note>
            Herr talman! Annika Lillemets talar som alltid mycket och bra
            om miljö- och klimatfrågor. Det ska du ha en eloge för, Annika
            Lillemets. Du sa bland annat i din replik att du inte vill bygga
            ut flyget i onödan.
          </note>
          <note>
            I regeringens exportstrategi finns det ett stycke längst bak
            som heter Fler direktflyglinjer till och från Sverige. Där står
            det bland annat att svenska flygplatser har för få direkta flyglinjer
            till viktiga städer i tillväxtländerna.
          </note>
          <note>
            Jag måste säga att jag är lite förvånad över att Miljöpartiet
            har gått med på detta. Ska vi tolka det som att det är viktigt
            för Annika Lillemets att det finns en flyglinje mellan Linköping
            och Riyadh? Varför vill Miljöpartiet att vi ska flyga mer?
          </note>
          <note type="speaker">
            Anf. 28 ANNIKA LILLEMETS (MP) replik:
          </note>
          <note>
            Herr talman! Nu har M iljöpartiet inte egen majoritet vare sig
            i regeringen eller i riksdagen. Det kan kanske förklara en del.
            Och Riyadh var ju också ett exempel.
          </note>
          <note>
            Det som regeringen också gör och som är bra är att satsa på att
            rusta upp den svenska järnvägen för att få över mer gods på tåg
            och även att få över mer gods på fartyg till sjöss. Det är viktigt
            att komma ihåg, och det är naturligtvis någonting som jag som
            miljöpartist är glad över att regeringen gör.
          </note>
          <note type="speaker">
            Anf. 29 HÅKAN SVENNELING (V) replik:
          </note>
          <note>
            Herr talman! Jag tackar Annika Lillemets för svaret. Jag tror
            att vi i grunden egentligen står ganska nära varandra. Men jag
            är ändå lite förvånad över att Miljöpartiet går med på ett sådant
            stycke som finns i exportstrategin 4.22, där man så tydligt säger
            att man vill ha fler flyglinjer till och från Sverige direkt till
            andra länder.
          </note>
          <note>
            Jag tror att det vore bättre om vi tillsammans tryckte på för
            att det ska satsas mer på järnvägen till våra internationella
            flygplatser, så att de flyg som går därifrån direkt till tillväxtländerna,
            oavsett om det är Riyadh i Saudiarabien eller Tyskland, är fullsatta
            och så att vi inte förstör miljön mer än vi behöver.
          </note>
          <note>
            Tyvärr har vi under lång tid sett att det inte längre är någon
            politisk åsikt som är helig för Miljöpartiet eller som inte är
            förhandlingsbar.
          </note>
          <note type="speaker">
            Anf. 30 ANNIKA LILLEMETS (MP) replik:
          </note>
          <note>
            Herr talman! Som sagt, alla goda krafter behövs för att ställa
            om samhället i klimatvänlig riktning, och Håkan Svenneling sa
            en hel del viktiga saker.
          </note>
          <note>
            Regeringen satsar. Järnvägsunderhållet och järnvägsutbyggnaden
            är mycket eftersatta. Det är bara full fart som gäller här, och
            jag hoppas på stöd från så många som möjligt.
          </note>
          <note>
            Jag passar på att upprepa att vi också har en politik för en
            smartare hushållning och cirkulär ekonomi, vilket minskar resursanvändningen.
            Vi vill också arbeta på olika sätt för att Sverige ska bli ett
            av de första fossilfria välfärdsländerna.
          </note>
          <note>
            Det händer alltså mycket på området, även om det finns en del
            som jag definitivt inte hade förespråkat om jag och mitt parti
            hade fått bestämma helt själva. Men sammantaget går vi ändå i
            rätt riktning. Vi arbetar seriöst med att minska Sveriges klimatpåverkan.
            Och där behöver vi, som sagt, alla goda krafter som kan hjälpa
            till med det – Håkan Svenneling och alla andra.
          </note>
          <note type="speaker">
            Anf. 31 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill inleda denna debatt med att faktiskt tacka
            för det beröm som regeringen har fått från många partier för att
            vi har tagit fram denna exportstrategi. Jag är lite partisk, men
            jag måste säga att den här frågan är bland de viktigaste frågorna
            för oss att diskutera i denna kammare eftersom svensk ekonomi
            är oerhört beroende av vår export och av våra internationella
            handelsrelationer. Och den här debatten vittnar om det.
          </note>
          <note>
            Jag vill börja med att nämna att det i Dagens Industri den 29
            februari står: Svensk export vinner mark.
          </note>
          <note>
            Många i näringsutskottet läste naturligtvis Dagens Industri då.
            Men det är första gången på 20 år som svensk export vinner marknadsandelar
            på de internationella marknaderna. Det är en mycket glädjande
            utveckling därför att en bakgrund till denna exportstrategi naturligtvis
            är vikten av exporten för vår svenska ekonomi. Men det finns också
            ett historiskt perspektiv, att vi nu har ett antal år bakom oss
            där svensk export har tappat mark.
          </note>
          <note>
            Om man tittar på några av våra konkurrentländer, som Tyskland
            och Nederländerna, har deras export utvecklats nästan dubbelt
            så bra som den svenska exporten under ett antal år. Detta är naturligtvis
            inte långsiktigt hållbart. Väldigt mycket av svensk ekonomi är
            nämligen uppbyggd på export och handel med andra länder och bidrar
            mycket till vår bnp men naturligtvis också till finansieringen
            av vår välfärd.
          </note>
          <note>
            Jag tycker att exemplet Västra Götaland och det lyft som nu sker
            av exporten där visar vilken enorm betydelse som exporten har
            för sysselsättningen i vårt land. När exporten är med och drar
            vår ekonomi som den nu gör ser vi också en positiv utveckling
            på svensk arbetsmarknad – fler nya jobb men också en fallande
            arbetslöshet. Det här betyder därför otroligt mycket för svensk
            ekonomi.
          </note>
          <note>
            Det är uppenbart att alla vi som deltar i den här debatten i
            dag delar insikten om exportens och handelns betydelse för Sverige.
            Men jag vill ändå nämna bara en siffra för att sätta detta i ljuset.
            Kommerskollegium presenterade i slutet av förra året en rapport
            som visade att den direkta exportindustrin i dag sysselsätter
            678 000 människor. Men om vi räknar in de företag som är direkt
            beroende av exporten för sin verksamhet och som understöder exportsektorn
            blir det 1,3 miljoner människor som går till jobbet varje dag
            tack vare svensk export. Detta är alltså otroligt viktigt för
            svensk ekonomi. I princip var tredje människa som går till jobbet
            gör det tack vare svensk export.
          </note>
          <note>
            Detta är en del av bakgrunden till att vi från regeringens sida
            har valt – det var nästan det första vi gjorde i regeringsställning
            – att prioritera arbetet med exporten, ta fram denna exportstrategi
            och också växla upp det exportstödjande arbetet ganska dramatiskt
            budgetmässigt.
          </note>
          <note>
            När vi tittar på de problembilder som ändå finns av svensk export
            är vi mest beroende av export till våra nära grannländer. Det
            är inte konstigt. Ungefär 70 procent av svensk export går till
            Europa. Men när vi tittar framåt ser vi att ungefär 80 procent
            av den förväntade tillväxten i världs ­ ekonomin kommer att ske
            utanför Europa. Därför måste vi jobba med att nå fler tillväxtmarknader
            runt om i världen för att Sverige inte ska gå miste om den exportutveckling
            som vi har möjlighet att ta vara på för svensk ekonomi.
          </note>
          <note>
            En annan sak som jag tycker är mycket viktig och som ligger bakom
            denna strategi är att bara 10 procent av de svenska företagen
            exporterar. Det finns en enorm potential att få fler små och medelstora
            företag att våga och vilja ta steget ut på exportmarknaden. Vi
            vet att det har mycket stor betydelse för svensk ekonomi, men
            det har också mycket stor betydelse för sysselsättningen i vårt
            land. Det är nämligen genom små och medelstora företag, som tar
            steget ut på exportmarknaden och har behov av att expandera och
            göra nyanställningar, som vi kan få en stor sysselsättningseffekt.
          </note>
          <note>
            Strategin pekar egentligen ut ett antal utmaningar. Fler små
            och medelstora företag måste våga och vilja exportera, vilket
            jag just nämnde. Svenska varor, tjänster och system måste nå högre
            upp i förädlingskedjan. Sveriges attraktionskraft för investeringar,
            kompetens och turism måste öka. Och den globala handeln måste
            hållas öppen. Det är detta som ligger till grund för regeringens
            exportstrategi.
          </note>
          <note>
            I exportstrategin finns det 22 konkreta insatser utpekade som
            vi nu jobbar med för att förverkliga den. Man kan säga att det
            är fokus inte bara på att få små och medelstora företag att ta
            steget utan också, vilket är viktigt, på att inte glömma bort
            våra stora exportföretag i Sverige och deras möjligheter att vinna
            inte minst de stora affärerna på en global arena. Det betyder
            otroligt mycket för svensk ekonomi och långsiktigt för vårt välstånd.
          </note>
          <note>
            Utarbetandet av strategin har skett i väldigt nära dialog med
            näringsli ­ vet. Såväl enskilda företag och branschföreningar
            som fackliga organisa ­ tioner har bidragit till arbetet med att
            fundera på vad som behöver göras ytterligare för att vi ska bli
            bättre i vårt exportfrämjande. Jag vill tacka för den dialogen.
            Det mottagande som exportstrategin har fått, inte minst från näringslivets
            sida, visar att man anser att vi har följt upp samtalen på ett
            bra sätt och identifierat viktiga områden som de har påpekat och
            som vi nu jobbar med. Det gäller både för stora företag och för
            små och medelstora företag.
          </note>
          <note>
            Nu pågår arbetet med att implementera och genomföra de 22 insatser
            ­ na. Jag vill ge några exempel till riksdagen för att visa hur
            arbetet pågår och vad som händer i strategin.
          </note>
          <note>
            Det första är att vi jobbar väldigt hårt med att effektivisera
            det statliga exportfrämjandet. Det ironiserades lite grann kring
            begreppet Team Sweden och försöket att få ihop de svenska aktörerna
            och samarbeta mycket. Jag ska säga att det i de dialoger vi hade
            var en fråga som engagerade näringslivet mer än någon annan. Man
            sa: Det är för många aktörer, det är svårt att veta vem som gör
            vad. Kan ni inte samordna insatserna så att det blir lättare för
            företag att hitta rätt i det stöd som ändå finns och utveckla
            det stöd som finns för små och medelstora företag att gå på export?
          </note>
          <note>
            Det är därför vi skapar en organisation här hemma för att försöka
            skapa bättre och tydligare ingångar för företag runt om i Sverige,
            genom de re ­ gionala exportcentrum vi nu har beslutat om – de
            sex första – för att se till att företag får en dörr in men också
            hjälp inom 24 timmar. Det är även en samordning av våra insatser
            på viktiga internationella marknader. Att alla våra aktörer kan
            hjälpas åt och dra åt samma håll betyder mycket för att vi ska
            lyckas inte minst på svårare marknader runt om i världen. Vi har
            tagit beslut om att stärka närvaron på viktiga marknader. Vi har
            öppnat general ­ konsulatet i New York igen, och vi öppnar nya
            ambassader i Tunisien, Filippinerna och Peru. Business Sweden
            har öppnat utlandskontor i Singa ­ pore och avser att snart öppna
            i Teheran.
          </note>
          <note>
            Vi har fattat beslut om de regionala exportcentrumen, som jag
            nämnde, för att samordna de statliga aktörerna och involvera de
            regionala aktörerna och andra aktörer som finns för att främja
            företagande regionalt runt om i Sverige. Det ska alltså inte bli
            någon avgränsning utan snarare en inbjudan att samverka ännu mer
            regionalt i Sverige. Statskontoret har just kommit med sin granskning
            av det nationella främjandet, och jag tror att de använ ­ de orden
            ”en stor röra” på regional nivå. Det visar behovet av att kraftsam
            ­ la på regional nivå för att göra det enklare för företagen att
            hitta rätt.
          </note>
          <note>
            Vi kommer efter sommaren att starta den digitala exportinformationen,
            ett enda fönster vi håller på att samla på hemsidan verksam.se,
            för att visa det statliga stöd som finns för att få rådgivning,
            marknadsföring, finansiering etcetera på ett enda ställe. Business
            Sweden står nu också i startgroparna för att sjösätta en informationskampanj
            riktad till små och medelstora företag för att informera om vikten
            av export och vad för stöd och hjälp man kan få för att internationalisera
            sin verksamhet. Det strategiska arbetet med att vinna fler av
            de största globala affärerna har påbörjats, och Business Sweden
            har tillsammans med Svenskt Näringsliv redan identifierat ett
            antal pilotprojekt för att se hur man kan jobba strategiskt för
            att vinna de stora internationella affärerna.
          </note>
          <note>
            Flera insatser har påbörjats när det gäller att stärka Sverigebilden.
            Nyligen lanserades till exempel ett digitalt skyltfönster för
            de kulturella och kreativa näringarna. Det lanserades i Austin
            i USA, och vi gör särskilda insatser med Sverigebilden i till
            exempel Indien. Vi gör även särskilda insatser för att öka turistfrämjandet
            i både Indien och Kina; under våren öppnas tio nya viseringskontor
            i Kina för att underlätta till exempel turistströmmarna till Sverige.
          </note>
          <note>
            FN-strategin när det gäller att vinna stora internationella upphandlingar
            har också gått vidare . Vi har gjort en resursförstärkning av
            vår närvaro i New York för att kunna jobba strategiskt för att
            Sverige ska ha möjlighet att ta hem en del av de stora affärer
            som finns i FN-systemet. Vi jobbar också med att stärka svensk
            talangattraktion genom till exempel Svenska institutet.
          </note>
          <note>
            Vi märker att vi är igång med insatser. På många av dessa 22
            områden går arbetet framåt. Jag ville ta lite tid för att visa
            att det nu är fullt fokus på genomförandet. Det är också en stor
            öppenhet – märker vi att någonting inte riktigt fungerar gör vi
            om och gör rätt, för ambitionen är att se till att öka våra framgångar
            på internationella marknader. Då ska vi också lära av det vi gör
            under tiden.
          </note>
          <note>
            Som några av er har lyft fram i debatten vill jag också poängtera
            vikten av att genomförandet av exportstrategin sker i samklang
            med den nationella handlingsplanen för företagen och mänskliga
            rättigheter. Det är första gången en regering kopplar ihop de
            här två frågorna och jobbar strategiskt med det. Det blir ännu
            viktigare eftersom ett antal av de prioriterade marknader vi pekar
            ut i exportstrategin är svåra marknader där det finns omfattande
            korruption eller brister i mänskliga rättigheter. Därför är det
            ännu viktigare att jobba med hållbart företagande ihop med frågan
            om exportstrategin, och det tycker vi är väldigt viktigt.
          </note>
          <note>
            Vi ser att exportstrategin ska bidra till regeringens övergripande
            mål att bekämpa arbetslösheten och få EU:s lägsta arbetslöshet
            2020. Vi är på gång med genomförandet, och jag vill avslutningsvis
            konstatera att detta innebär en rejäl uppväxling men förhoppningsvis
            också ett långsiktigt engagemang från Sveriges sida att ta exportfrågorna
            och handelsfrågorna på större allvar. Jag hoppas också att vi
            framgent kan nå en större politisk enighet om vikten av dessa
            frågor. Den debatt som än så länge har varit har nämligen speglat
            en stor enighet om betydelsen, men det är också viktigt att vi
            når enighet inte minst om de ekonomiska satsningarna framöver
            för att göra detta.
          </note>
          <note>
            Jag hoppas alltså att vi får se fler positiva rubriker om svensk
            export under de närmaste åren. Det är i alla fall det vi jobbar
            med, och förhoppningsvis ska exportstrategin leda till det.
          </note>
          <note>
            (Applåder)
          </note>
          <note type="speaker">
            Anf. 32 JOHAN NISSINEN (SD) replik:
          </note>
          <note>
            Herr talman och näringsminister Mikael Damberg! I exportstrategin
            nämns utmaningar när det gäller att få små och medelstora företag
            att börja exportera. Om jag utgår från mitt eget område, som är
            en entreprenörs ­ region som kallas Gnosjöregionen i södra Jönköpings
            län, finns det ganska tydliga anledningar till att företagen inte
            vill eller kan exportera eller växa. Anledningarna gäller troligtvis
            för hela Sverige.
          </note>
          <note>
            Löser man dessa fyra problem kommer tillväxten och exporten att
            öka. Hur ser näringsministern och regeringen på detta?
          </note>
          <note type="speaker">
            Anf. 33 Närings- och innovationsminister MIKAEL DAMBERG (S) replik:
          </note>
          <note>
            Herr talman! Jag tackar för frågan. Jag tror att detta är en
            av nycklarna. Det har tidigare funnits en bild i Sverige av att
            små och medelstora företag inte exporterar så mycket eftersom
            vi har stora företag och de små företagen är underleverantörer
            till dem. På något sätt bedriver de alltså export i alla fall.
          </note>
          <note>
            Jag tycker att den logiken haltar. Är man ett litet företag i
            Sverige och de facto klarar att leverera till multinationella
            företag i Sverige finns det ju ingenting som hindrar att man levererar
            till andra multinationella företag runt om i världen. Jag tror
            att detta är en kulturfråga och en kunskapsfråga. Jag tror nämligen
            att små och medelstora företag får väldigt svårt att klara konkurrensen
            på fem och tio års sikt om de inte växer i marknad, inte finns
            på internationella marknader och inte har kontakter med fler kunder
            än kanske bara en enda stor. Jag tycker alltså att den fråga som
            väcks av Sverigedemokraterna är viktig.
          </note>
          <note>
            Vi tittar på vad som egentligen hindrar små och medelstora företag
            i dag, och tidsaspekten är naturligtvis en av de saker som ofta
            hindrar dem. Det finns särskilda program där man kan jobba över
            en längre tid med små och medelstora företag för att hjälpa dem
            att förstå vad de måste kunna och göra för att nå internationella
            marknader. Det är ett initiativ vi har. Ett annat är att titta
            på kompetensfrågan, där regeringen gör stora insatser i allmänhet
            för att öka möjligheten att rekrytera den kompetens som behövs.
            En aspekt som inte togs upp var finansieringsfrågan, som också
            är ett hinder för små och medelstora. Där har vi gett nya uppdrag
            till inte minst EKN att jobba mer mot små och medelstora företag
            för att möjliggöra expansion.
          </note>
          <note>
            Hela syftet med detta är att tydliggöra vilken hjälp som finns
            att få och att rikta sig direkt till företag och säga: Det är
            viktigt med export, och det är faktiskt en fråga vi tar på allvar
            från statens sida.
          </note>
          <note type="speaker">
            Anf. 34 JOHAN NISSINEN (SD) replik:
          </note>
          <note>
            Herr talman! Det känns ändå som att näringsministern delar vår
            åsikt att det är väldigt viktigt och att man behöver göra en attitydförändring.
            Om man tittar på förslagen verkar det som att regeringen har tagit
            detta på allvar. Jag har förhoppningen att så kommer att ske när
            det väl går igenom. Jag nöjer mig med detta.
          </note>
          <note type="speaker">
            Anf. 35 HÅKAN SVENNELING (V) replik:
          </note>
          <note>
            Herr talman! Hans Rothenberg är inte den enda som har kollat
            upp detta med resor. Jag har kollat upp att näringsminister Mikael
            Damberg har gillat att resa sedan han kom in i regeringen.
          </note>
          <note>
            Under sin tid som minister har han besökt 18 länder. Fyra av
            dessa länder har varit fossildrivna ekonomier som också haft ett
            auktoritärt diktatoriskt styre. De jag i dag tänker på är Förenade
            Arabemiraten, Iran, Saudiarabien och Kina. Även Mikael Dambergs
            statssekreterare, Oscar Stenström, har farit runt i världen. Han
            har besökt 17 länder. Utöver en del av de länder som näringsministern
            har besökt har han också besökt de oljedrivna regimerna i Angola,
            Indonesien, Malaysia och Ryssland.
          </note>
          <note>
            Av de 26 länder som pekas ut i exportstrategin är det endast
            9 länder som räknas som demokratier enligt institutet Freedom
            House. De andra 17 länderna klassas antingen som delvis fria eller
            som diktaturer. Av de 17 länderna är det 15 som är oljeberoende
            eller har andra fossilberoende ekonomier. Samtidigt saknas en
            rad demokratiska länder som beräknas ha hög tillväxt de kommande
            åren.
          </note>
          <note>
            Jag menar att det ur två aspekter är problematiskt att peka ut
            oljestinna diktaturer. Den första aspekten är att deras ekonomier
            inte är hållbara då oljan och fossila bränslen är förra seklets
            drivmedel. De har en svår väg att gå redan nu när oljepriset är
            lågt. De lär få det ännu tuffare när världen ställer om och lever
            upp till sina klimatambitioner.
          </note>
          <note>
            Den andra aspekten är att svensk handel stärker diktatoriska
            styren och ser till att den rådande ordningen kan fortsätta. Det
            gör att Sveriges exportstrategi möjligtvis gör att Sverige kommer
            att exportera produkter men knappast demokratiska idéer. Frågan
            är om regeringen verkligen lever upp till sin ambition om feministisk
            utrikespolitik.
          </note>
          <note>
            Varför, näringsminister Mikael Damberg, gillar du oljestinna
            diktaturer så mycket? På vilket sätt hjälper handel med dessa
            länder till att stärka Sveriges ekonomi och en demokratisk utveckling
            i världen?
          </note>
          <note type="speaker">
            Anf. 36 Närings- och innovationsminister MIKAEL DAMBERG (S) replik:
          </note>
          <note>
            Herr talman! Först vill jag reda ut en sak om prioriteringslistan.
            Det är klart att vi har valt bort ett antal europeiska länder
            som ligger väldigt nära oss. Vi jobbar där på en inre marknad,
            och behovet av hjälp och stöd från staten för att genomföra affärer
            är inte lika stort.
          </note>
          <note>
            En av poängerna med prioriteringslistan är att identifiera marknader
            där det är svårare för företagen att navigera, svårare att göra
            rätt och svårare att hantera de hållbarhetsrisker som Vänsterpartiet
            lyfter upp i debatten. Själva poängen med en del av prioriteringarna
            är att hjälpa företag på svårare marknader. Det är där det politiska
            stödet till handelsfrämjandet blir viktigare och större.
          </note>
          <note>
            Företag behöver sällan hjälp av en näringsminister i Tyskland
            eller i till exempel en oljestinn ekonomi som Norge. Det är klart
            att vi har olika roller i olika delar av världen. Vi har också
            valt ut länderna på grundval av: Vilka länder har kommit så långt
            i sin ekonomiska utveckling att de efterfrågar någon form av utbyte
            med svenska företag?
          </note>
          <note>
            Exportstrategin handlar om att hjälpa företag att exportera.
            Då måste det finnas någon kund på andra sidan som är intresserad
            av att köpa eller att göra investeringar som spelar roll. Därför
            måste man också se hur långt länderna har kommit i sin ekonomiska
            utveckling när man tittar på vilka prioriteringar vi ska göra
            för vårt handelsfrämjande. Annars når inte strategin ända fram.
          </note>
          <note>
            Det finns ett antal länder i strategin som är råvaruberoende.
            Det kan vara olja som i Saudiarabien, som nämns här. Brasilien
            är väldigt beroende av sin gruvindustri och också sin oljeindustri.
            Det är nu stora problem på råvarumarknaderna i världen, och det
            påverkar också dessa länders ekonomiska utveckling.
          </note>
          <note>
            Jag ska sätta det lite i perspektiv. De länder som Vänsterpartiet
            räknar upp som har hög tillväxt är Ghana, Peru, Mo ç ambique,
            Tunisien, Chile och Zambia. Vår handel enbart med landet Saudiarabien
            är i dag större än handeln med alla dessa länder tillsammans.
          </note>
          <note type="speaker">
            Anf. 37 HÅKAN SVENNELING (V) replik:
          </note>
          <note>
            Herr talman! Näringsminister Dambergs exportstrategi skulle ha
            kunnat bli bra. Jag är i grunden positiv till att man tar fram
            en sådan strategi. Export är verkligen en grundbult i svenskt
            välfärdsbygge. Genom att satsa på exportindustrin stärker vi också
            Sveriges landsbygder. Det är ofta där som Sveriges exportindustri
            är lokaliserad även om huvudkontoret ligger i Stockholm eller
            någon annanstans.
          </note>
          <note>
            Det verkar vara snabba cash i fossilekonomier som Näringsdepartementet
            är ute efter. Man har inte tagit fram de framväxande demokratierna
            där handel behövs för att utveckla länderna och deras demokrati.
            I exportstrategin prioriteras flera av Sveriges i dag största
            exportländer bort. Ministern är lite inne på varför man gör det.
          </note>
          <note>
            Även om det inte är där som framtidens expansion kommer att ske
            är det där som gränshinder i dag gör störst skada. Om vi skulle
            ta bort gränshindren mot våra största exportländer som till exempel
            de nordiska grannländerna skulle specialiseringen i Norden kunna
            öka och industrikompetens kunna tas till vara på ett bättre sätt.
            Jag tycker att regeringen i stället har byggt nya murar mot våra
            grannar. Jag undrar vilka negativa effekter som till exempel gränskontrollerna
            mot Danmark har haft för vår export.
          </note>
          <note>
            Det har också hänt en del i världen sedan näringsministern presenterade
            sina 26 prioriterade länder. Saudiarabiens ekonomi har inte direkt
            gått lysande sedan dess. Jag undrar om det kommer att komma en
            revidering av regeringens prioriterade länder, om den kommer att
            ta med växande demokratier och om stora exportländer kommer att
            komma med.
          </note>
          <note type="speaker">
            Anf. 38 Närings- och innovationsminister MIKAEL DAMBERG (S) replik:
          </note>
          <note>
            Herr talman! Vi kommer att fortsätta att ha fokus på de ekonomier
            och de länder där vi ser stora möjligheter för handel för svenska
            företag. Det är utgångspunkt i detta. Men det är inte bara ett
            kortsiktigt perspektiv där vi tittar på vilka länder som i dag
            är stora.
          </note>
          <note>
            Låt mig ta ett annat exempel i exportstrategin. Det handlar om
            när Sverige har deltagit i bistånd under en lång rad år i länder
            och satsat stora pengar för att lyfta de länderna ekonomiskt och
            socialt. Vi har inte haft en strategi historiskt sett för hur
            man transformerar en relation som är en biståndsrelation med länder
            till en mer handelsbaserad och normal relation med länder på mer
            jämlika villkor.
          </note>
          <note>
            Nu pekar vi ut Bangladesh, Bolivia, Kenya, Tanzania och Zambia
            som fem länder där vi vill jobba pilotmässigt. Hur jobbar man
            strategiskt i länder där vi har en lång tradition av biståndssamarbete
            för att växla över till en handelsrelation som kan vara gynnsam
            för dessa länder? Det handlar om att bekämpa fattigdom och att
            det ska leda till ekonomisk utveckling. Det ska också på lång
            sikt skapa ekonomiska möjligheter för Sverige att handla mer med
            de länderna. Frågan om hållbart företagande är definitivt en integrerad
            del av detta.
          </note>
          <note>
            Jag delar inte Vänsterpartiets analys att vi ska sluta med handel
            med länder som inte alltid delar våra uppfattningar. Jag är helt
            säker på att det är bra för Kuba, som diskuterades förut, att
            handelsbojkotten lyfts och att det handlas mer med Kuba. Jag är
            övertygad om de reformvänliga krafterna i Iran skriker efter att
            ha mer utbyte med omvärlden.
          </note>
          <note>
            Handel leder till mer utbyte men skapar också möjlighet för diplomatiska
            kontakter där vi kan berätta vad vi tycker och tala om vilka krav
            vi ställer på regimer runt om i världen för att respektera demokrati,
            mänskliga rättigheter och fackliga rättigheter.
          </note>
          <note type="speaker">
            Anf. 39 HELENA LINDAHL (C) replik:
          </note>
          <note>
            Herr talman! Tack, ministern, för ditt tal om exportstrategin.
            Jag vill först framhålla att det är jättebra att man gör den här
            satsningen. Den är otroligt viktig.
          </note>
          <note>
            Mikael Damberg sa tidigare att bara 10 procent av svenska företag
            exporterar. Om fler skulle göra det skulle sysselsättningen öka
            och svensk ekonomi tjäna på det. Men det måste också vara viktigt
            med goda förutsättningar på hemmaplan. Om svenska företag inte
            är konkurrenskraftiga redan från början blir det väldigt svårt
            när de ska jobba och konkurrera internationellt.
          </note>
          <note>
            Regeringens exportoffensiv innebär ungefär 225 miljoner för 2015
            och drygt 300 miljoner för resten av mandatperioden per år. Jag
            måste igen komma in på det som bekymrar mig. Ni aviserar skatter
            för företagen med 27 miljarder redan i år. Det är den största
            skattehöjning som någon regering har genomfört de senaste 20 åren.
          </note>
          <note>
            Det finns andra saker också. När man aviserar om kilometerskatt
            eller talar om att begränsa vinster i välfärden påverkar allt
            sådant inhemskt företagande och förutsättningarna för det. Jag
            hoppas och tror att Mikael Damberg tar det på allvar. Det är inte
            positivt för svenskt företagande.
          </note>
          <note>
            Jag vill fråga Mikael Damberg: På vilket sätt är det en offensiv
            satsning på export och svenskt näringsliv när man å ena sidan
            satsar 300 miljoner på export och å andra sidan storbeskattar
            de inhemska företagen med 27 miljarder redan detta år?
          </note>
          <note type="speaker">
            Anf. 40 Närings- och innovationsminister MIKAEL DAMBERG (S) replik:
          </note>
          <note>
            Herr talman! Kul att höra att det är otroligt viktigt med den
            här exportsatsningen, som Centerpartiet nu sa.
          </note>
          <note>
            Det är lite olika debatter egentligen, men jag ska svara ändå.
            Det är klart att det är viktigt med goda förutsättningar i Sverige,
            men det Centerpartiet i första hand försvarar är ju sänkningen
            av arbetsgivaravgiften för unga. Ärligt talat är Centerpartiet
            ganska ensamt om det. Alla era borgerliga kollegor har lämnat
            den positionen.
          </note>
          <note>
            Det beror ju på något. Det kostade väldigt mycket och gav inte
            den effekt som ni hade trott. Då måste man från statens sida fundera
            på hur vi använder våra skattepengar så effektivt som möjligt
            för att bekämpa ungdomsarbetslösheten. Långtidsarbetslösheten
            bland unga har i princip halverats under den period som vi har
            avskaffat den nedsättning av arbetsgivaravgiften som ni drev igenom
            och som kostade väldigt mycket pengar.
          </note>
          <note>
            Financial Times pekar just nu ut svensk ekonomi som kanske den
            sjätte snabbast växande ekonomin i världen med en tillväxt på
            4 procent. Vi har skapat 80 000 fler jobb sedan valet. Arbetslösheten
            sjunker på bred front runt om i Sverige. Det är ett väldigt drag
            i svensk ekonomi.
          </note>
          <note>
            I det läget vill vi fullt ut tillvarata möjligheterna med exporten,
            och det är det den här debatten egentligen handlar om, så vi kanske
            kan återkomma till det nu. Men jag får inte riktigt ihop det.
            Hur kan jag få beröm från alla de borgerliga partierna för den
            här exportstrategin, och så vill Centerpartiet ta bort 130 miljoner
            kronor? Det är ju hela åtgärdspaketet. De 22 insatserna som vi
            pekar på i exportstrategin kostar ju 130 miljoner kronor.
          </note>
          <note>
            Jag hade förväntat mig att det stod någonstans i reservationerna
            att ni inte vill ha det här, för det är onödigt. Jag hade förväntat
            mig att ni skulle säga att ni inte vill ha de regionala exportkontoren,
            som vi nu beslutar om här. Om man ska genomföra det här måste
            man nämligen stänga sju åtta Business Sweden-kontor vid sidan
            av det, i Sverige. Det blir ingen infor ­ mationskampanj till
            små och medelstora företag. Det blir resultatet om man följer
            er budgetmotion.
          </note>
          <note type="speaker">
            Anf. 41 HELENA LINDAHL (C) replik:
          </note>
          <note>
            Herr talman! Tack, Mikael Damberg! Nej, det här är faktiskt inte
            alls olika debatter! De hänger ihop. Tror Mikael Damberg verkligen
            att man kan se export som någonting isolerat? Det är ju människor
            som står bakom de här företagen, och människorna som driver företagen
            behöver också goda förutsättningar.
          </note>
          <note>
            Att vi i Centerpartiet skulle vara ensamma om att vilja stå fast
            vid sänkta arbetsgivaravgifter stämmer inte heller. Vi har faktiskt
            nästan hela näringslivet bakom oss, och det är näringslivet som
            Centerpartiet kämpar för. Jag står inte i den här kammaren för
            att imponera på Mikael Damberg eller på något annat parti, utan
            vi drivs av att vi ska ha bättre villkor för företagarna.
          </note>
          <note>
            Sedan är det också så här att nysvenskar kommer hit. Väldigt
            många behöver sitt första jobb, och detsamma gäller våra ungdomar.
            Ta en sådan bransch som besöksnäringen! Den är väldigt tjänsteintensiv,
            och det innebär att alla ökade kostnader påverkar väldigt mycket.
            Då kan jag knappast tro att det inte har någon betydelse att arbetsgivaravgifterna
            för de unga höjs. Jag skulle tro att du kan fråga vem som helst
            inom besöksnäringen som driver ett företag, och du kommer att
            få svaret att Centerpartiet gör rätt som står fast vid det här.
          </note>
          <note>
            Mikael Damberg försöker sprida dimridåer och säger att Centerpartiet
            vill ta bort 130 miljoner kronor i budgeten. Men hallå! Socialdemokraterna
            och den här regeringen vill beskatta det svenska näringslivet
            med 27 000 miljoner! Det går ju inte ens att jämföra. Dessa enorma
            skatteökningar kritiseras av näringslivet. Ni får den kritiken.
            Från näringslivets sida anser man att det ni gör är småpengar
            jämfört med dessa planerade skattehöjningar.
          </note>
          <note>
            Detta skickar ni nu på företagen. Tycker inte näringsministern
            att det är genant?
          </note>
          <note type="speaker">
            Anf. 42 Närings- och innovationsminister MIKAEL DAMBERG (S) replik:
          </note>
          <note>
            Herr talman! Vi tar gärna en debatt om arbetsgivaravgiften för
            unga. Det gjorde vi i valrörelsen, och det gör vi nu. Vi påtalar
            att detta var dyrt och inte effektivt och att det är bättre att
            rikta insatser mot de unga som saknar jobb och har svårt att få
            jobb, framför allt de ungdomar som saknar gymnasieutbildning.
          </note>
          <note>
            Det är den politiken vi ställer om och som nu leder till att
            långtidsarbetslösheten bland unga i princip har halverats, samtidigt
            som vi avvecklar en nedsättning av arbetsgivaravgiften.
          </note>
          <note>
            Centerpartiet har något att förklara. Det är ju inte bara vi
            och verkligheten som visar det här, utan även de borgerliga partierna
            i övrigt har lämnat det förslaget. Ni är ju ensamma om det.
          </note>
          <note>
            Om vi går tillbaka till exportstrategin som vi diskuterar nu
            måste jag dra slutsatsen att Centerpartiet inte vill ha regionala
            exportkontor, att man vill lägga ned fler Business Sweden-kontor
            runt om i Sverige, att man inte ska ha en informationskampanj
            till små och medelstora företag och att vi ska ha en svagare position
            på tillväxtmarknaderna med mindre representation från Sveriges
            sida.
          </note>
          <note>
            Jag hoppas att Centerpartiet tänker om i den här delen, för jag
            tror att det här långsiktigt är väldigt bra, och det mottas väldigt
            positivt av näringslivet. Om det nu är så lite pengar som Centerpartiet
            argumenterar för hoppas jag att ni hittar dem i nästa års budget!
          </note>
          <note type="speaker">
            Anf. 43 HANS ROTHENBERG (M) replik:
          </note>
          <note>
            Herr talman! Tack, ministern, för att ni lägger fram en exportstrategi!
            Jag tycker att det borde vara en handelsstrategi. Vi kan klyva
            ord; det är inte det som det handlar om.
          </note>
          <note>
            Det går bra för svensk export. Ja, det är inte konstigt, det.
            Vi har haft en mycket aktiv handelsminister under åtta år som
            har byggt vidare på att det går upp och ned med exporten. Det
            gör det alltid. Det beror på valutakurser, oljepriser, pappersmassapriser
            och basnäringspriser. Vi kan dock konstatera att Konjunkturinstitutet
            just nu kyler ned sin prognos: svagare utfall för världshandeln,
            global industriproduktion och inköpschefsindex sjunker.
          </note>
          <note>
            Detta är den verklighet som vi har att stå på. Vi kommer alltid
            att se ambassader och handelskontor öppna och stänga, oavsett
            vilken regering det är.
          </note>
          <note>
            Jag vill ändå komma in på resonemanget kring närmarknader och
            fjärrmarknader. Det är Tyskland och Norge som är de absolut största
            marknaderna. Ministern sa tidigare att det inte är här svenska
            företag behöver hjälp. Men det finns delar i den svenska exporten
            som kan utvecklas mer, och det gäller framför allt tjänsteexporten.
          </note>
          <note>
            Jag kommer tillbaka till det här som vi har resonerat om tidigare,
            inte minst tjänsteexport inom välfärdstjänster, där Tyskland har
            en enorm po ­ tential i den jämställdhetsomgörning som det landet
            genomgår nu. Det blir fler kvinnor som kommer ut på arbetsmarknaden,
            och det här kan svenska företag. I Tyskland behöver man den här
            hjälpen och det här stödet.
          </note>
          <note>
            Det viktigaste som företag behöver är stöttning från det offentliga,
            men det finns också möjligheter för privat exportrådgivning att
            bidra. Jag skulle vilja fråga ministern: Finns det en möjlighet
            att regeringen bejaka r en upphandling av exportrådgivningstjänster
            som komplement till Business Swedens aktiviteter?
          </note>
          <note type="speaker">
            Anf. 44 Närings- och innovationsminister MIKAEL DAMBERG (S) replik:
          </note>
          <note>
            Herr talman! Tack för frågan! Jag tror att det är viktigt att
            se att handeln kommer att utvecklas över tid. Vi kommer att se
            hur olika branscher går olika bra, och vi kommer att se olika
            länder utvecklas olika bra på grund av råvarupriserna. Därför
            är det så viktigt att Sverige har en offensiv handelspolitisk
            agenda som handlar om hela världshandeln men också att vi orkar
            jobba strategiskt och långsiktigt på viktiga tillväxtmarknader.
          </note>
          <note>
            Jag uppfattar ändå att vi är ganska överens om att vi måste stärka
            vår närvaro på tillväxtmarknader över tid, även om vår närmarknad
            fort farande är viktigast för svensk ekonomi. Vi måste klara av
            två saker samtidigt, och vi har bett Statskontoret att göra en
            genomlysning av de handelshinder som finns. Vi har också tittat
            på att Tullverket ska jobba mer med den typ av handelshinder som
            finns på närmarknaderna för att se till att vi inte missar chansen
            att förenkla handeln. Det gäller inte minst på europeiska marknader,
            där EU-kommissionen nu jobbar med den inremarknadsstrategin, men
            det handlar också om den digitala inre marknaden som kan betyda
            oerhört mycket för att lösa upp en del handelshinder som finns
            på vår egen hemmamarknad.
          </note>
          <note>
            Jag delar alltså helt bilden av att vi ska jobba med handelshinder
            på hemmaplan och i den nära miljön. Tjänsteexporten är också växande.
            Det är den som har gått förhållandevis bra de senaste åren. Det
            som är lite nytt på senare tid är att också varuexporten från
            Sverige går ganska bra. Nu drar både tjänsteexporten och varuexporten
            samtidigt, vilket skapar en väldigt bra och positiv utveckling
            för svensk export som helhet.
          </note>
          <note>
            Vi har valt en exportstrategi. Det kanske är något missförstånd,
            men vi pekar inte ut någon bransch i exportstrategin bortsett
            från en, och det är de kulturella och kreativa näringarna. Dem
            pekar vi ut, för de är lite nyare och lite annorlunda och behöver
            därmed en särskild behandling. Men vi har valt att inte gå in
            i stål, gruvor, fordon, life science eller ens tjänsteexporten,
            för vi vill ha en bred handels- och exportstrategi.
          </note>
          <note>
            När det gäller exportrådgivning får jag återkomma i nästa replik,
            för jag har bara åtta sekunder kvar.
          </note>
          <note type="speaker">
            Anf. 45 HANS ROTHENBERG (M) replik:
          </note>
          <note>
            Herr talman! Tack, ministern, för svaret! Två plus två minuter
            är som ett dammkorn i universum.
          </note>
          <note>
            Om nu kreativa och kulturella näringar är så viktiga och regeringen
            har preciserat dem i sin exportstrategi, då tycker jag att ministern
            ska gå tillbaka till Rosenbad och rekommendera sin ministerkollega
            kulturministern att göra fler aktiva främjarresor runt om i världen
            för att hjälpa till att sälja svenska kulturella och kreativa
            näringar. Det är precis den handpåläggning som regeringen kan
            och ska göra och som är så viktig. I tidigare replikskiften har
            vi diskuterat just ministrarnas viktiga roll som handelsfrämjare.
          </note>
          <note>
            Jag vill gå tillbaka till detta med vem som kan vara bäst på
            att hjälpa företag ut i världen. Tyskland, som är ett fantastiskt
            handelsland, inte bara med Sverige, har ett s ystem med handelskammarnätverk
            som har en viktig funktion. Det är 80 lokala handelskamrar och
            130 bilaterala kamrar i 90 länder som aktivt är med och hjälper
            till. Men i Sverige samlas det kring Business Sweden och det samlas
            kring offentliga aktörer.
          </note>
          <note>
            Jag undrar om regeringen är beredd att öppna upp för en regelrätt
            exportrådgivningsupphandling där inte bara handelskamrar utan
            även mindre företag, lokalt placerade som har erfarenhet av detta,
            kan göra armkrok med företag som känner förtroende och som vill
            anlita dessa.
          </note>
          <note>
            Och en liten kuriosafråga: Vem ringer man när man vill nå Team
            Sweden?
          </note>
          <note type="speaker">
            Anf. 46 Närings- och innovationsminister MIKAEL DAMBERG (S) replik:
          </note>
          <note>
            Herr talman! Business Sweden är ju inte en statlig organisation.
            Den är till hälften ägd av Svenskt Näringsliv. Det är själva konstruktionen.
            Staten och näringslivet ska tillsammans hjälpas åt med de här
            frågorna.
          </note>
          <note>
            Så sent som 2012 valde riksdagen att slå fast att Business Sweden
            ska vara ett centralt serviceorgan för export- och investeringsfrämjande
            åtgärder. Jag vet inte om Moderaterna har bytt fot och tycker
            att det inte gäller längre. Då borde vi tala med näringslivet
            om att hitta en annan form för detta.
          </note>
          <note>
            Jag tror att det är viktigt att nu våga göra satsningar ihop
            med näringslivet för främjande. Tillväxtverkets internationaliseringscheckar
            är något som är fritt för olika företag. Företag kan handla upp
            egentligen vilket stöd och vilken hjälp de vill ha, och de behöver
            inte gå via Business Sweden. Den typen av tjänster finns alltså
            i dag.
          </note>
          <note>
            När det gäller att upphandla allt det här vill jag vara tydlig
            med att volymerna på den här upphandlingen är så små att kostnaderna
            för upphandlingen nästan skulle slå ut själva insatsen. Därför
            väljer vi att göra den insatsen i första hand via de befintliga
            nätverken men också stödja oss på till exempel handelskammare
            som finns ute i världen och samarbeta väldigt aktivt med dem.
          </note>
          <note>
            Att skapa ännu mer regional röra i den här frågan tror jag inte
            är att rekommendera just nu när Statskontoret har visat att det
            här är ett av de stora problemen.
          </note>
          <note>
            Avslutningsvis: Det sas att handelskontor och ambassader kommer
            att öppnas och stängas av regeringar. Problemet var att ni stängde,
            men nu öppnar vi. Och jag tror att inte minst näringslivet skulle
            vilja ha lite långsiktiga besked från Moderaterna.
          </note>
          <note>
            Det vi gör nu i New York, det Business Sweden gör i Singapore
            och i Teheran och det vi kommer att göra nu i Filippinerna och
            Peru är långsiktiga satsningar som vi kan stå bakom. När jag träffar
            näringslivet säger de att långsiktiga spelregler och stärkt närvaro
            på tillväxtmarknaderna är enormt viktigt, så det är ett medskick.
          </note>
          <note>
            Moderaterna gör inte lika stora ingrepp i exportsatsningen som
            de övriga borgerliga partierna, och jag välkomnar det. Men jag
            tycker att också ni kan vara lite tydligare med de långsiktiga
            spelreglerna på tillväxtmarknaderna, för det är ingen annan som
            orkar göra det här om inte staten är med.
          </note>
          <note type="speaker">
            Anf. 47 PENILLA GUNTHER (KD) replik:
          </note>
          <note>
            Herr talman! Jag vill bara få en lite klarare bild av de sex
            exportcentrumen som är beslutade. Som ministern hört mig säga
            tidigare och också i dag tycker jag att EUC som organisation hade
            kunnat vara ett bra alternativ för att få med kontakten med små
            industriföretag och också koppla det mer till nyindustrialiseringsstrategin
            så att man får alla strategier och policyer att hänga ihop. Att
            man samverkar med Business Sweden ser jag som självklart och även
            att man samverkar med handelskammare. Jag tycker att man verkligen
            ska strama upp detta med antalet aktörer, som ministern nämnde
            vad gäller Statskontorets granskning där.
          </note>
          <note>
            Vi har tidigare talat också om innovationssystemet, där många
            av de här aktörerna också befinner sig med rådgivning, forskning,
            start av företag men också utveckling av företag på olika sätt.
            Om vi vet att det finns över 400 sådana aktörer i Sverige måste
            de kunna klustras ihop så att de finns i närheten av de sex exportcentrumen.
          </note>
          <note>
            Min fråga till ministern är: Hur har man tänkt sig samordningen?
            Finns det en plats för EUC och också en möjlighet att få med aktörerna
            på ett sådant sätt att det blir en helhetssyn på detta med innovationer
            och utveck ­ ling för export? Det är väl ändå det som är meningen
            när man har skapat tjänster och varor som kan vara attraktiva
            för personer även i andra länder.
          </note>
          <note type="speaker">
            Anf. 48 Närings- och innovationsminister MIKAEL DAMBERG (S) replik:
          </note>
          <note>
            Herr talman! Tack för frågan!
          </note>
          <note>
            Jag tror att det är otroligt viktigt att man får den regionala
            bilden klar för sig. Det är därför vi har valt att inte direkt
            peka ut orter och organisa ­ tioner bara från den statliga sidan.
            Vi har sagt att Tillväxtverket ska leda arbetet för att just regionalt
            kunna jobba ihop, inte minst med den regionalt utvecklingsansvariga.
            Då får man in det tänk som finns regionalt. Man vet vilka aktörer
            som finns regionalt, och man får dem att samverka med Almi, Business
            Sweden, Exportkreditnämnden, Enterprice Europe Network och Tillväxtverket
            så att de statliga och delstatliga organisationerna kan spela
            med på den regionala nivån och bjuda in de regionala aktörerna
            som är viktiga på regional nivå.
          </note>
          <note>
            Vi kommer fortsatt att ha en situation där Almi är duktiga på
            vissa saker, till exempel företagsfinansiering, medan EKN är duktiga
            på att garantera exportaffärer och Business Sweden är duktiga
            på att göra marknadsundersökningar på nya marknader. Vi måste
            få dem att samverka men också med regionala aktörer. Det är själva
            poängen med det här upplägget. Vi säger att de sex första får
            ta lead. Men det finns ingenting som hindrar andra regioner att
            klustra sig på det här sättet och visa att de möter de krav som
            Tillväxtverket ställer på ett regionalt exportkontor och därmed
            också kunna garantera till exempel hjälp inom 24 timmar för de
            företagare som vänder sig till ett regionalt exportkontor.
          </note>
          <note>
            Jag tycker att det finns en regional flexibilitet när det gäller
            att titta på vilka aktörer som finns på en viss plats och i en
            viss region som man bör ha med i samarbetet för att det ska bli
            så bra som möjligt. Vi har valt att inte bara gå uppifrån och
            bygga någonting helt nytt utan bygga på den regionala styrkan.
          </note>
          <note>
            Jag hoppas också att Penilla Gunther kan bidra till att påverka
            Kristde ­ mokraternas budget framöver så att vi inte rycker undan
            benen för de re ­ gionala exportkontoren och de informationskampanjer
            som vi ska jobba med mot små och medelstora företag. Jag hoppas
            på en positiv debatt om det i nästa års budget.
          </note>
          <note type="speaker">
            Anf. 49 PENILLA GUNTHER (KD) replik:
          </note>
          <note>
            Herr talman! För att börja med det som ministern avslutade med
            hoppas jag också på det.
          </note>
          <note>
            Jag har satt igång en serie av fyra seminarier under våren om
            det svenska innovationssystemet och med en workshop till hösten,
            som jag gärna inbjuder ministern till för att ta del av de åsikter
            som kommer fram under seminarierna från alla aktörer som är med
            i det här arbetet.
          </note>
          <note>
            Vi fick i går en presentation av OECD:s granskning av det svenska
            innovationssystemet, deras Country Report. Det är bara att konstatera
            att de drar samma slutsatser: att det är väldigt många aktörer,
            att kapitalförsörjningen inte är helt samordnad och att det inte
            alltid är en samordning mellan aktörerna av vem som gör vad. Det
            är därför jag återkommer till frågan om just samordning på regional
            nivå. Jag förstår att man gärna vill dra nytta av de regionala
            förutsättningarna, för visst ser de olika ut. Men samtidigt vill
            jag poängtera att man inte får glömma några aktörer bara för att
            några blivit så stora medan några fortfarande är väldigt små.
          </note>
          <note>
            När det handlar om start och utveckling av företag vet vi – det
            är ministern väl medveten om inte minst genom interpellationsdebatter
            här i kammaren – att stödet till flera av organisationerna har
            dragits ned med 24 procent. Det är inte så enkelt för alla att
            kunna fortsätta att bidra till en positiv utveckling för att företag
            först och främst ska kunna starta och sedan utvecklas.
          </note>
          <note>
            Om Tillväxtverket som myndighet under ministerns hägn har gjort
            detta på eget bevåg hoppas jag att ministern tar dem i örat. I
            annat fall vill jag gärna ha en förklaring till hur man har tänkt
            sig att företag ska kunna fortsätta att arbeta i positiv anda
            även med just exportfrågan.
          </note>
          <note type="speaker">
            Anf. 50 Närings- och innovationsminister MIKAEL DAMBERG (S) replik:
          </note>
          <note>
            Herr talman! Jag välkomnar verkligen Penilla Gunthers engagemang
            i frågorna och hoppas att hon vinner framgång i Kristdemokraterna
            i budgetarbetet. Vi kan inte ha en debatt här där alla partier
            först säger att detta är en bra exportstrategi och att man egentligen
            skulle behöva göra lite mer på några områden och sedan rycker
            undan benen för alla de finansiella satsningar som exportstrategin
            bygger på. Det kommer inte att gå, för då går det inte ihop.
          </note>
          <note>
            Jag hoppas verkligen att vi kan skapa en mer sammanhållen situation
            för de ekonomiska villkoren för exportsatsningarna. Jag uppfattar
            att strategin innehåller helt nya fokusområden. Vi valde inte,
            som man ibland gör i politiska sammanhang, att krafsa ihop allting
            som redan görs och säga att det är en strategi. Vi valde att skriva
            en strategi för allt det som vi inte gör i dag och se hur vi kan
            göra det mer. Om man gör så betyder det att det kommer att kosta
            mer pengar. Om man vill växla upp exportstödet både på tillväxtmarknaden
            och här hemma måste man finansiera det.
          </note>
          <note>
            Vi är noga med den regionala aspekten. Det är därför vi har valt
            att inte bara gå rakt uppifrån och bestämma allting. Tillväxtverket,
            som finns re ­ gionalt runt om i Sverige och som leder mycket
            av det regionala stödarbe ­ tet med den regionala tillväxtpolitiken
            , får tillsammans med den regionalt utvecklingsansvariga i respektive
            län jobba med frågan. Man utser till ex ­ empel en plats tillsammans
            så att man är överens om det regionalt. Man har också ett öppet
            förhållningssätt så att man bjuder in viktiga aktörer i det regionala
            arbetet för att stödja företag.
          </note>
          <note>
            Tillväxtverket kommer att sätta upp ett antal kriterier. Om man
            vill starta ett nytt regionalt exportcentrum någonstans i Sverige
            ska det möta dessa krav. Det handlar till exempel om att man får
            stöd inom 24 timmar. Oavsett vilken aktör man söker ska man få
            hjälp genom att gå in genom en gemensam dörr.
          </note>
          <note>
            Vi kommer att fortsätta att jobba med frågorna, och vi kommer
            att satsa mycket på export- och handelspolitik framöver. Det är
            i grunden det som bygger svenskt välstånd och svensk ekonomi.
          </note>
          <note type="speaker">
            Anf. 51 GÖRAN PETTERSSON (M):
          </note>
          <note>
            Herr talman! Mörka moln drar in över världen. I går fick vi uppleva
            ännu ett terrorattentat i Europa. Även inom dagens ämne, handel,
            finns det oroande tecken. Protektionismens fula tryne visar sig
            i flera länder när populistiska politiker spelar på nationalistiska
            strängar.
          </note>
          <note>
            Med detta som bakgrund tycker jag att det är olyckligt att regeringens
            handelspolitik så starkt fokuserar på export. Dagens debatt har
            dock gett positiva signaler. Jag känner att det i kammaren, inkluderande
            näringsministern, finns ett starkt stöd för att Sverige ska vara
            ett av de mest frihandelsvänliga länderna i världen, som bejakar
            en dubbelriktad handel.
          </note>
          <note>
            Handelspolitiken har även en utrikespolitisk dimension. Som flera
            talare har lyft fram: Genom att öppna upp för handel med utvecklingsländer
            kan vi bidra till en framgångsrik fattigdomsbekämpning.
          </note>
          <note>
            Slutligen noterar jag med glädje att man i exportstrategin lyfter
            fram Israel som en prioriterad marknad.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 11 Politik för hållbart företagande
          </note>
          <note>
            Näringsutskottets betänkande 2015/16:NU12
          </note>
          <note>
            Politik för hållbart företagande (skr. 2015/16:69)
          </note>
          <note>
            föredrogs.
          </note>
          <note type="speaker">
            Anf. 52 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag vill börja med att yrka bifall till reservation
            nr 1 av Alliansen under punkt 2.
          </note>
          <note>
            Uppmuntra, underlätta och möjliggöra – det är begrepp som tas
            upp i betänkandet om politik för hållbart företagande. Detta är
            ord som alla partier med säkerhet kan ställa sig bakom. Ord som
            jag anser också står för värden som skapar framtid för vårt land
            och ger långsiktig hållbarhet är jobbskapande, tillväxt, välstånd,
            välfärd och konkurrenskraftig utveckling .
          </note>
          <note>
            Regeringen vill att hållbart företagande går hand i hand med
            konkurrenskraftig utveckling. Det vill också jag och Alliansen.
            När man sedan börjar syna den hållbara företagspolitiken i sömmarna
            kommer glappet att uppenbara sig markant. Gotländska, skånska,
            jämtländska, halländska, norrländska och småländska företag tillsammans
            med dem från Blekinge, Göteborg och Bohuslän samt Östergötland,
            Dalarna och alla andra har det gemensamt att de kan vara familjeföretag,
            lantbruk och småföretag. De vill sälja sina tjänster och produkter
            i form av grönsaker, rotfrukter, kött och fisk till skolkök, äldreomsorg
            och sjukhus. Det är en del av den hållbara utvecklingen. Elever,
            föräldrar och anhöriga till mormor och morfar, farmor och farfar
            i äldreomsorgen eller den som är sjuk och vistas på sjukhus vill
            i vår tid se mer av lokalproducerade och närproducerade produkter
            på matbrickor till våra nära och kära.
          </note>
          <note>
            Då är det som att regeringen inte längre minns att det finns
            ett lantbruk, ett familjeföretag eller en person som driver egen
            firma som levererar produkter på den lokala orten när man talar
            om mer av närodlat och lokalproducerat. Den lokala byggfirman,
            snickeriet, rörläggningsfirman och bagaren ska framöver i kommunala
            inköp leva upp till en arbetstid, semester och lön som kommunen
            har angivit att man ska arbeta efter.
          </note>
          <note>
            Det hänger ihop, herr talman! Det lokala näringslivet med möjligheter
            som länkar i varandra tillsammans med närproducerade och lokalproducerade
            produkter i offentlig upphandling hänger ihop när det gäller att
            få hjulen att snurra för tillväxt och jobb.
          </note>
          <note>
            Men nu är det hotat. Nu vill regeringen ställa krav på kollektivavtalsliknande
            villkor. Är det någon i kammaren här eller som följer debatten
            framför tv:n som kan berätta för mig vilken lön, arbetstid och
            semester som en lantbrukare kan leverera efter? Säsongen påverkar
            arbetet och den ledighet som kanske är möjlig.
          </note>
          <note>
            Regeringen är på väg i helt galen riktning då detta utestänger
            landsbygdens företagare från att vara med och leverera till det
            offentliga. Ett lantbruk som vill leverera potatis i fyra kommuner
            ska inte bara ha sin egen verksamhet i åtanke och fokus på en
            produkt av bästa kvalitet; han eller hon ska dessutom arbeta enligt
            avtal, ta semester samt ha en lön för den produkt som levereras
            enligt vad var och en kommun skriver in i avtalet. För varje kommun
            kan detta skilja sig åt.
          </note>
          <note>
            Detta är spiken i kistan för svenska lantbrukare, familjeföretag
            och småföretagare som vill leverera produkter och tjänster till
            det offentliga. Det skapar inte en hållbar landsbygd eller fler
            möjligheter till lokala och närproducerade produkter.
          </note>
          <note>
            Herr talman! Hållbarhet är en viktig fråga, och den är för viktig
            för att det bästa ska bli det godas fiende. Hållbarhet ligger
            i att hitta nya lösningar och nya sätt att agera och verka. Det
            kommer av idéer, och dessa måste få möjlighet att växa fram och
            testas. Vi talar mycket om testbäddar och hur viktigt det är för
            vårt land att ha en hemmamarknad att prova sig fram på.
          </note>
          <note>
            När regeringen nu ska lägga lager på lager av olika samhällsproblem
            som ska lösas och när dessa kopplas på med hur företagen ska göra
            blir det inte mycket utrymme kvar till eget tänkande, kreativt
            tänkande och nya innovationer. Det bidde som i sagan: Det bidde
            en tumme eller inte ens det.
          </note>
          <note>
            En forskningsproposition är på väg fram. Vi har ESS-anläggningen
            i Lund – detta förstoringsglas för att testa material – och vi
            har Max IV-laboratoriet, för att ta två exempel på stora anläggningar
            med innovationer och därmed hållbarhet för en framtid.
          </note>
          <note>
            Det här, tillsammans med alla andra verksamheter som pågår i
            vårt land, är grunden för att hitta nya lösningar och hållbarhet.
            Det är här, i dessa bäddar av idéer på små och medelstora företag,
            som innovationer kommer fram tillsammans med universitet och forskning.
            Ni som lyssnar på rymdforskningen vet vad man kan göra. Skogsföretagen
            sa: Vi behöver ett filter, och vi tror att ni har ett sådant.
            Svaret blev: Om ni berättar för oss vad ni ska använda det till
            kan vi säkert leverera en lösning, men det är inte säkert att
            det är ett filter.
          </note>
          <note>
            Den politik som regeringen för är i våra ögon en politik som
            styr och detaljstyr för att stoppa, begränsa och styra hur det
            ska gå till. Det finns uppenbara risker för att det då blir så
            styrt att man stryper tillförseln av möjligheter att hitta vägar
            framåt och därmed också hållbarhet.
          </note>
          <note>
            Därför är det viktigt att det enskilda företaget utifrån den
            egna verksamhetens förutsättningar kan välja hur man tänker arbeta
            med hållbarhetsfrågor. Vissa företag väljer att i det globala
            perspektivet ansluta sig till en gemenskap tillsammans med andra
            företag för att kunna påverka att de sociala perspektiven efterlevs
            i tillverkningslandet. Ett exempel är att elektronikindustrin
            ansluter sig till EICC för att gemensamt och globalt kunna påverka
            socialt ansvarstagande. Det är frivilligt från deras sida och
            inte en pålaga ovanifrån. Det är en klok väg att gå då det också
            finns andra sätt att ta sig an sitt hållbarhetsarbete. Till exempel
            kan ett företag välja att äga tillverkningen på plats i ett annat
            land och därmed ha kontroll på hela kedjan från tillverkning till
            leverans.
          </note>
          <note>
            En del företag har också som idé att bygga byar och plantera
            skog för att vara en del av hållbarheten. Därmed kan företag hitta
            sina egna lösningar för hur man arbetar med socialt ansvar. Man
            tillverkar kanske skor för idrott av olika slag och berättar om
            hållbarhetsfaktorer, precis som vi talar om livsmedel och vad
            de innehåller. Det ger en bild av vad det handlar om.
          </note>
          <note>
            Corporate social responsibility, CSR, innebär ansvar för påverkan
            på samhället ur såväl ett ekonomiskt och miljömässigt som socialt
            perspektiv. Dit ansluter sig företag via specifika koder, redovisningsmodeller,
            redovisningsstandarder och liknande inom CSR-området. Om man vill
            kan man göra på olika sätt för att lösa samma uppgift.
          </note>
          <note>
            Att detaljreglera företag främjar inte den svenska tillväxten
            och utvecklingen för svenska företag. Det handlade hela den föregående
            debatten om. Förutom det politiska finns det företag som långt
            bättre än vi politiker kan påverka, och de påverkar människor
            i stor utsträckning. Ett exempel är Puma, som använder sig av
            företrädare ute i världen som använder deras produkter och därmed
            påverkar människor på olika sätt.
          </note>
          <note>
            Herr talman! Företagande är centralt för ett globalt sett litet
            exportberoende land som Sverige och för att få hjulen att snurra
            för tillväxt på lokalorter ut i regioner och vidare nationellt
            och internationellt.
          </note>
          <note>
            Hållbarhet innehåller möjligheter till att hitta lösningar. Det
            gör också att hållbart företagande sträcker sig över de olika
            politikområdena. Här kan vi från skattesidan ta upp BEPS, base
            erosion and profit shifting , inom OECD. Inom de statliga bolagen
            har alliansregeringen utvecklat hållbarhetskriterier, och dem
            jobbar nuvarande regering vidare med. Det är bra när nationer
            över gränser kan hitta kloka lösningar för utveckling. Jag talar
            mycket hellre om smarta lösningar än om pålagor. Vi har allt att
            vinna på sådana lösningar.
          </note>
          <note>
            Den värdegrund som kommer till uttryck i FN:s principer och OECD:s
            riktlinjer för multinationella företag utgår från att svenska
            företag respekterar mänskliga rättigheter och grundläggande miljöstandarder
            när de agerar på utländska marknader. Vi menar att delar av regeringens
            politik kommer att slå hårt mot näringslivet på grund av det sätt
            man väljer att arbeta med hållbarhet, inte minst mot de små företagen.
          </note>
          <note>
            När man tittar på en bransch som byggbranschen kan man konstatera
            att regeringen nu ställer högre krav på svenska företag än på
            företag som ska konkurrera från andra länder. Jag tror inte på
            en modell som säger sig stå för hållbarhet men monterar ned svenska
            företags möjligheter till förmån för andra. Det är inte hållbart
            för Sverige. Idén är inte och kan inte vara att diskriminera de
            svenska företagen framför företag från andra länder. Det är inte
            hållbart att det kan vara mer fördelaktigt för ett byggbemanningsföretag
            från Polen än ett från Sverige att verka här. På vilket sätt det
            skulle gynna Sveriges hållbarhet framöver har jag svårt att förstå.
          </note>
          <note>
            Likaså har vi en fantastisk vård och omsorg i många delar, som
            också nämndes i den förra debatten, och det görs riktigt bra saker
            runt om i vårt land. Vi har en tjänsteexport att ta vara på. Kvinnor
            går varje dag till jobbet och har idéer och tankar som blir till
            hållbara lösningar som Sverige kan satsa på.
          </note>
          <note>
            Sverige både kan och ska ta våra på sina möjligheter. Vi vill
            inte bromsa, inte stoppa, inte fördyra eller förhindra, utan det
            måste vara enkelt och smart att göra rätt.
          </note>
          <note>
            (Applåder)
          </note>
          <note type="speaker">
            Anf. 53 JOSEF FRANSSON (SD):
          </note>
          <note>
            Herr talman! I dag debatterar vi betänkande NU12, Politik för
            hållbart företagande , vilket behandlar dels en skrivelse från
            regeringen med samma namn, dels ett antal yrkanden i motioner
            som har väckts med anledning av denna skrivelse. Sverigedemokraterna
            har i detta betänkande en reservation, nr 2, som jag härmed yrkar
            bifall till.
          </note>
          <note>
            Herr talman! Inledningsvis vill jag säga att skrivelsen i vissa
            delar tar upp angelägenheter som vi alla partier förmodligen kan
            skriva under på. Samtidigt visar skrivelsen också en tydlig vänsterprägel,
            och man har bevisligen inte ambitionen att hålla tillbaka med
            den sociala ingenjörskonsten.
          </note>
          <note>
            Vår generella kritik av regeringens förda linje är att onödiga
            och orealistiska visioner prioriteras före flera sakpolitiska
            områden där Sverige behöver stärka sin konkurrenskraft gentemot
            omvärlden.
          </note>
          <note>
            Skrivelsens visioner om hållbart företagande berör många delar
            av näringslivet, men vi vill betona att förutsättningarna ser
            väldigt olika ut beroende på bland annat bransch, sektor och storlek
            på företag. Stora politiska visioner som kan belasta företagen
            med ökade kostnader eller utökad byråkrati menar vi ska genomföras
            mer försiktigt.
          </note>
          <note>
            Herr talman! Regeringen säger sig i skrivelsen vilja verka för
            att bolagsstyrelser ska bestå av minst 40 procent av vartdera
            könet och aviserar samtidigt att det kan komma att bli aktuellt
            med lagstiftning på området om företagen inte lyder regeringens
            pekpinnar.
          </note>
          <note>
            Vi i Sverigedemokraterna vill se ett jämställt samhälle där alla
            medborgare har lika rättigheter, skyldigheter och möjligheter.
            Vår politik på jämställdhetsområdet tar dock sin utgångspunkt
            i hur män och kvinnor är, inte hur någon ideologisk dogm anser
            att de borde vara.
          </note>
          <note>
            Kopplat till detta motsätter vi oss kvotering och så kallad positiv
            särbehandling. Vi välkomnar däremot debatter och opinionsbildning
            för en mindre snedfördelning mellan könen inom olika yrken eller
            uppdrag. Vi menar ändå att detta i slutändan handlar om vuxna
            människor som gör fria val. Tvångskvotering i bolagsstyrelser
            vänder vi oss därför emot med emfas.
          </note>
          <note>
            Målet om 40 procent av det underrepresenterade könet i bolagsstyrelser
            är faktiskt ett direkt hån mot duktiga och självständiga mäns
            och kvinnors möjlighet att ta plats på egna meriter. Jag kan bara
            tänka mig hur det skulle kännas att veta att det finns andra människor
            med högre kompetens än jag och att jag enbart sitter där jag sitter
            på grund av att jag har ett visst kön. Det tror jag inte att särskilt
            många är intresserade av.
          </note>
          <note>
            Att regeringen nu aviserar lagstiftning om tvångskvotering är
            olyckligt. Lite lustigt i sammanhanget är dock att regeringens
            stora parti Socialdemokraterna inom den egna rörelsen har så oerhört
            svårt att leva upp till det man vill pådyvla andra. I LO:s ledning
            är till exempel 14 av 18 ledamöter män. Det innebär att det bara
            är 22 procent kvinnor. Varför man inte kan sopa framför egen dörr
            först har jag lite svårt att se, men om den här annonserade lagstiftningen
            om tvångskvotering i bolagsstyrelser också ska omfatta organisationer
            såsom LO har jag inte lyckats läsa ut. Det skulle vara intressant
            att få reda på det.
          </note>
          <note>
            Herr talman! En av de mer upplyfta delarna i regeringens skrivelse
            är klimatfrågan. Den beskrivs som så ofta i andra sammanhang som
            en ödesfråga, och man skriver att Sverige måste befästa sin roll
            som föregångsland.
          </note>
          <note>
            Kopplat till detta vill vi understryka att Sverige sedan länge
            har lägst C O 2 -utsläpp av alla jämförbara industriländer och
            knappast har något att skämmas för i ett internationellt perspektiv.
            Vi menar att Sveriges utmaning i stället ligger i att säkerställa
            energitillgången och upprätthålla viljan till långsiktiga energiinvesteringar.
            Sådana investeringar måste givetvis göras parallellt med en långsiktigt
            god utveckling för miljön för att inte riskera Sveriges eller
            Europas globala konkurrenskraft. Om alltför stora kostnader läggs
            på företagen kommer det att hämma den ekonomiska tillväxten och
            därmed innebära mindre resurser till forskning och utveckling.
          </note>
          <note>
            Det finns också en risk att ökade kostnader för företagen resulterar
            i att produktionen flyttar och att det därmed leder till ett ökat
            så kallat koldioxidläckage, alltså att utsläppen av koldioxid
            inte minskar utan bara flyttar på sig. Sverigedemokraternas viktigaste
            prioriteringar är att vi måste minska koldioxidläckaget och stärka
            svensk och europeisk konkurrenskraft.
          </note>
          <note>
            När vi i Sverigedemokraterna pratar om hållbart företagande är
            lönsamhet centralt. Hur hållbart är det egentligen att kväva företagen
            med ökade kostnader och ökad byråkrati?
          </note>
          <note>
            Vi i Sverigedemokraterna har satt fokus på konkurrenssituationen
            för svensk industri där vi lyfter frågor kring tillväxt, infrastruktur,
            energi, utbildning och mycket annat. Vi vill också införa konkurrensneutrala
            ekonomiska och arbetsrättsliga lättnader för både svenska småföretag
            och arbetstagare när det gäller turordningsregler, starta-eget-bidrag,
            arbetsgivaravgifter och sjuklöner. Att små som stora företag har
            möjlighet att tjäna pengar och växa är bra för hela samhället
            och en förutsättning för kommande generationers välfärd och nationens
            utveckling. Att inte tydligt beakta detta faktum kan svårligen
            sortera under begreppet hållbart företagande.
          </note>
          <note>
            Herr talman! Slutligen vill jag kort lyfta frågan om de europeiska
            strukturfonderna som vi också tar upp i vår reservation. Vi menar
            att de ska avskaffas, precis som vi också anser att socioekonomiska
            projekt i EU:s regi bör avvecklas. Vi anser att medlen i fonderna
            är kraftigt snedfördelade till projekt som ständigt är kostnadsdrivande,
            och vi ser det som orimligt att svenska skattebetalare ska behöva
            finansiera arbetsmarknadspolitiska åtgärder ute i Europa. Vi har
            tillräckligt med problem här på hemmaplan.
          </note>
          <note type="speaker">
            Anf. 54 HELENA LINDAHL (C):
          </note>
          <note>
            Herr talman! Jag vill börja med att säga att jag och Centerpartiet
            välkomnar regeringens ambitioner att jobba för ett mer hållbart
            företagande. I skrivelsen framgår både vilken politik regeringen
            vill driva på området och vilka förväntningar man har på företagens
            hållbarhetsarbete.
          </note>
          <note>
            Det finns en rad frågor som är kopplade till hållbart företagande.
            Det handlar om mänskliga rättigheter, arbetsvillkor, miljöhänsyn,
            antikorrup ­ tion, jämställdhet, barnrättsperspektivet, affärsetik
            och beskattning. Dess ­ utom berör frågorna fler politiska områden
            än enbart näringspolitiken.
          </note>
          <note>
            Herr talman! Dock tycker jag att det finns en del frågetecken
            i regeringens allmänna näringspolitik som inte går hand i hand
            med det som framförs i dokumentet. Ett sådant är att regeringen
            nyligen har beslutat om att införa årliga lönekartläggningar för
            många av våra företag. Det är tyvärr inget annat än symbolpolitik
            och betyder inte heller något annat än ännu mer administration
            för företagen. Det är allt annat än hållbart. Låt mig förklara.
          </note>
          <note>
            Regeringen backar alltså bandet och inför årliga lönekartläggningar
            för alla företag som har mer än tio anställda. Med det vill man
            skicka signalen att ”man tar krafttag” med löneskillnaderna mellan
            kvinnor och män.
          </note>
          <note>
            Dessvärre är det ett slag i luften. Sverige har tidigare haft
            årliga lönekartläggningar, men man valde att ändra det till att
            kartläggningarna i stället skulle ske vart tredje år och innefatta
            företag med 25 eller fler anställda.
          </note>
          <note>
            Det har inte inneburit att utjämningen av löneskillnader mellan
            könen har bromsats, utan utvecklingen har fortsatt åt rätt håll
            i samma takt. Det beror enligt Medlingsinstitutet till stor del
            på att arbetsmarknadens sammansättning har förändras så att kvinnor
            i högre grad etablerar sig i yrken med högre löner. Medlingsinstitutet
            säger dessutom att det finns en trend mot minskad yrkessegregering.
          </note>
          <note>
            Den positiva utvecklingen har alltså flera förklaringar och därför
            lär effekten knappast bli högre för att man återgår till årliga
            kartläggningar.
          </note>
          <note>
            Men tror ens regeringen att det här ska ha positiva effekter?
            Som jag sa tidigare handlar det snarare om att driva symbolpolitik.
            Hade man varit ute efter att få effekt hade man i stället kunnat
            ge Diskrimineringsombudsmannen i uppdrag att följa upp och granska
            redan befintliga kartläggningar. Nu leder det till mer administration,
            och det har småföretagen nog av ändå.
          </note>
          <note>
            Herr talman! Ett annat frågetecken är kvinnors företagande och
            ledarskap. Regeringen kallar sig för feministisk och ändå väljer
            man att dra in alla riktade satsningar på området. Det framgångsrika
            arbetet med ambassadörsnätverket för kvinnor, där fokus låg på
            att marknadsföra just kvinnors företagande, har ni valt att avsluta.
            Arbetet med Styrelsekraft har ni också avslutat och i stället
            för att fortsätta det här jobbet väljer ni att hota börsbolagens
            styrelser med kvotering. Dessutom har ni nyligen avslutat samarbetet
            med den ideella organisationen Winnet som har funnits i 15 år
            och som med sina 8 000 medlemmar runt om i landet har gjort ett
            fantastiskt jobb för jämställdhet och kvinnors företagande. Är
            det här verkligen hållbar politik på området?
          </note>
          <note>
            Förutom att dessa riktade insatser har tagits bort så ser vi
            samtidigt att färre kvinnor väljer att starta företag.
          </note>
          <note>
            Enligt en färsk undersökning från Global Entrepreneurship Monitor,
            GEM, minskade andelen kvinnor bland nystartade företag i Sverige
            med 40 procent mellan 2013 och 2014.
          </note>
          <note>
            Om man tittar i backspegeln ser man alltså att det skett en dramatisk
            förändring till det sämre. Mellan åren 2006 och 2012 ökade antalet
            företag som drivs av kvinnor med 50 000, och antalet sysselsatta
            inom kvinnors företag steg med 130 000 personer. Det stärkte kvinnors
            ekonomiska makt och skapade fler jobb i Sverige.
          </note>
          <note>
            Att den positiva utvecklingen nu har brutits och att den i stället
            vänder nedåt kan spåras till de slutsatser som presenteras i GEM-undersökningen,
            nämligen att den politiska osäkerheten avskräcker från nyföretagande.
            Det handlar mycket om den utredning om vinster i välfärden som
            nu genomförs och också om försämrade villkor gällande RUT.
          </note>
          <note>
            Världen förändras och vi ser stora flyktingströmmar. För att
            ta till vara all kompetens behöver vi även det som man brukar
            kalla enklare jobb. Alla människor som kommer till vårt samhälle
            är inte högutbildade, men de har ändå väldigt mycket att bidra
            med – bara man får den möjligheten. Sverige är ett av de länder
            inom EU som har lägst andel enkla jobb. Det beror på att vi under
            lång tid har effektiviserat många verksamheter och jobb, och dessutom
            ställs det i dag högre krav på utbildning.
          </note>
          <note>
            Herr talman! Trots detta halveras RUT och ROT-avdraget sänks,
            arbeten som har minskat andelen svarta jobb och som har gett upphov
            till en mängd nya företag. Dessa företag har de facto anställt
            många människor som tidigare har varit långt från arbetsmarknaden.
          </note>
          <note>
            Även om regeringen nu har gått med på att RUT-avdraget ska gälla
            för fler områden behöver vi återställa avdragsmöjligheterna till
            den ursprungliga nivån. Det är också något som verifieras av Arbetsförmedlingens
            generaldirektör, men tyvärr bromsar vänsterpartierna. Det är synd,
            framför allt för de nysvenskar som behöver ett första jobb att
            gå till.
          </note>
          <note>
            Herr talman! Vi vet att många företagare tvekar när man ska anställa
            den första personen. Kommer man att ha råd? Har man täckning för
            ytterligare en person under hela året? För att uppmuntra företag
            att ta steget att göra just detta har Centerpartiet föreslagit
            att man för den första anställda slipper arbetsgivaravgifterna
            de två första åren.
          </note>
          <note>
            Häromdagen föreslog regeringen en liknande reform, men tyvärr
            innefattar det inte alla företag. Aktiebolagen är undantagna och
            det beklagar jag.
          </note>
          <note>
            Herr talman! Slutligen undrar jag om regeringen tycker att det
            är hållbart att öka skatterna med 27 miljarder för de svenska
            företagen och samtidigt kalla det för hållbart. Det är trots allt
            företagen som är grunden för vår välfärd.
          </note>
          <note type="speaker">
            Anf. 55 SAID ABDU (L):
          </note>
          <note>
            Herr talman! Församlade ledamöter och elever!
          </note>
          <note>
            Regeringen talar om hållbart företagande. Hållbart företagande
            – smaka på de orden!
          </note>
          <note>
            Jag ska berätta något som man inte alltid lär sig på Landsorganisationens
            internutbildningar för ombudsmän. Jobb skapas av företagsamma
            människor av kött och blod.
          </note>
          <note>
            Hållbart företagande får vi bara om vi ger företagsamma människor
            möjligheten och verktygen för att skapa jobb och tillväxt. Ett
            hållbart företagande får vi inte genom stoppultimatum, regelkrångel
            eller näringsförbud för kvinnor som skapar valfrihet inom välfärden.
            Ett hållbart företagande får vi inte genom en övertro till det
            statliga ägandet. Ett hållbart företagande får vi inte genom krav
            på kollektivavtal vid upphandlingar av offentliga tjänster.
          </note>
          <note>
            Det som regeringen verkar för är ett ohållbart företagande som
            dignar under ett högt skattetryck och svåröverskådliga regler.
          </note>
          <note>
            Som företagare vet jag att det finns få saker som en företagare
            ogillar så mycket som osäkerhet. Jag har läst regeringens förslag
            och kan säga att det inte är särskilt hållbart. Däremot skapar
            det osäkerhet, samma osäkerhet som har gjort att tusentals välfärdsföretagare
            nu har svårt att expandera, svårt att få lån och svårt att få
            hyreskontrakt. Som mina kollegor nämnde har den feministiska regeringens
            utredare Ilmar Reepalu inte skapat hållbarhet med sin utredning.
            Han har bara fortsatt att skapa osäkerhet.
          </note>
          <note>
            För att vi ska kunna garantera vår välfärd behöver vi starka
            företag som verkar på en stark och förutsägbar marknad. Svenska
            företag är världsledande när det gäller exempelvis klimatneutralitet
            och smarta lösningar som gynnar både arbetstagare och konsumenter.
            Där har vi kommit långt, om än inte hela vägen i jämställdhetsarbetet.
          </note>
          <note>
            Regeringens strategi för hållbart företagande är inte att lita
            på för de företag man säger sig värna. I stället vill man detaljstyra
            näringsidkare med en centralistisk politik. Företagarna vet vad
            hållbart företagande är, och det ligger i deras eget intresse
            att deras verksamhet bedrivs på ett hållbart sätt.
          </note>
          <note>
            Avslutningsvis skulle jag vilja slå ett slag för hållbart arbetstagande.
            Vi pratar om hållbart företagande, men hållbart arbetstagande
            är absolut lika viktigt som hållbart företagande. Enligt regeringens
            inlaga vill man utveckla den svenska arbetsmarknadsmodellen. Det
            är något vi liberaler kämpat för länge ihop med våra allianskollegor.
            Ett första steg är att sänka de höga ingångslönerna, vilket vi
            varit ute med i samband med startjobben. Vi i Liberalerna vill
            nämligen att alla ska med.
          </note>
          <note>
            Jag yrkar bifall till motion 2015/16:3306 .
          </note>
          <note type="speaker">
            Anf. 56 PENILLA GUNTHER (KD):
          </note>
          <note>
            Herr talman! Jag yrkar bifall till Alliansens reservation nr
            1. Jag vill också nämna att Kristdemokraterna har ett särskilt
            yttrande.
          </note>
          <note>
            I skrivelsen som vi diskuterar redogör regeringen för sin syn
            på vad hållbart företagande är. Ett antal frågor berörs, såsom
            mänskliga rättigheter, arbetsvillkor, miljöhänsyn, antikorruption,
            jämställdhet med mera. Ska man ha en genomgående syn på alla de
            här frågorna i hela samhället handlar det självklart inte bara
            om hållbara företag, utan det behövs en etisk grund, ett etiskt
            förhållningssätt till frågor som berör hur man hanterar människor
            rätt, till exempel när det gäller arbetsmiljöfrågor. Det kan också
            vara fråga om att man har en förvaltarskapssyn vad gäller miljö,
            natur och så vidare.
          </note>
          <note>
            En förening av miljöhänsyn, lönsamhet och socialt ansvarstagande
            stämmer väl överens med den kristdemokratiska synen på samhället,
            som har den sociala marknadsekonomin som grund. Alla de här tre
            delarna är lika viktiga i omställningen mot ett mer hållbart samhälle,
            inte bara företagande. Men vi får hjälpas åt allihop med att agera
            ansvarsfullt genom att följa internationella normer och riktlinjer,
            minimera den negativa påverkan på samhället och bidra till en
            mer hållbar samhällsutveckling.
          </note>
          <note>
            Herr talman! Det förs många samtal, inte bara i det här landet
            utan över hela världen, om hur vi ska möta samhälls- och hållbarhetsutmaningarna
            på nya sätt med ny affärslogik eller nya affärsmodeller och om
            hur företagandet i sig kan bidra till en ekonomiskt, socialt och
            ekologiskt hållbar utveckling. Vi pratar om sociala innovationer
            och socialt entreprenörskap, som syftar till att skapa social
            nytta eller möta specifika utmaningar genom nya eller förbättrade
            hållbara tjänster, varor eller arbetssätt. I förlängning ­ en
            hoppas man givetvis att just de åtgärderna och de frågorna ska
            bidra till ett mer inkluderande samhälle, för vi vet att samhällen
            som präglas av tillit mellan människor också skapar mer företagsamhet.
          </note>
          <note>
            Framväxten av de här nya affärsmodellerna, som delvis kastar
            omkull det traditionella företagandet, kan naturligtvis bidra
            till en hållbar utveck ­ ling. Vi pratar om delningsekonomi, cirkulär
            ekonomi, kollaborativ konsumtion, social franchising och en massa
            olika andra begrepp. Ekosystemtjänster står det också om i den
            här skrivelsen.
          </note>
          <note>
            Två av de mest kända exemplen i världen är taxitjänsten Uber
            och hotelltjänsten Airbnb. Nu har det visat sig att just de två
            exemplen kanske inte är de främsta som man skulle vilja lyfta
            fram som goda exempel. Alla affärsmodeller kan missbrukas genom
            missbruk av människors förtroende. Direkt efter denna debatt kommer
            en debatt om just taxitrafik. Jag tillhör väl dem som inte tycker
            att just Uber är något som ska konkurrera med de taxiföretag vi
            har. Det är en annan diskussion, men frågan gäller de här affärsmodellerna.
            Kan vi öka innovationskraften ökar vi också konkurrenskraften,
            och då bidrar vi till fler jobb.
          </note>
          <note>
            Arbetet med att främja hållbar innovation, samhällsentreprenörskap
            och nya affärsmodeller måste till syvende och sist även riktigt
            små företag kunna förhålla sig till likaväl som de riktigt stora,
            vilka har personer anställda för att sköta miljöredovisning, skapar
            miljöledningssystem och naturligtvis också bedriver arbete med
            CSR, corporate social responsibility, kanske i samarbete med andra
            organisationer eller företag.
          </note>
          <note>
            En del av de allra minsta företagen är arbetsintegrerande sociala
            företag. De ligger mig väldigt varmt om hjärtat. I dessa handlar
            det om att få arbeta 100 procent av sin förmåga. I skrivelsen
            finns ett avsnitt om offentlig upphandling. Kristdemokraternas
            särskilda yttrande handlar just om dessa personers och företags
            möjligheter att delta i offentliga upphandlingar.
          </note>
          <note>
            Arbetsintegrerande sociala företag, ASF, är inga välgörenhetsinrättningar.
            Det är små företag med människor som kanske ibland har en ganska
            svår bakgrund. Och vem av oss skulle inte kunna vara i behov av
            ett sådant företag, en sådan verksamhet, där man får känna att
            man deltar till 100 procent av sin egen förmåga?
          </note>
          <note>
            Möjligheten att få lönsamhet i de här företagen är ibland ganska
            liten, då man helt enkelt inte kan delta på samma villkor som
            alla andra i upphandlingar, vare sig det gäller större företag
            som vill köpa tjänster eller offentlig verksamhet. Som politiker
            kan vi dock faktiskt påverka den offentliga verksamheten. Därför
            vill jag gärna som kristdemokrat betona den sociala hänsyn som
            kan tas i de offentliga upphandlingarna. Det är en möjlighet som
            jag menar att vi inte nyttjar till fullo i kommunerna, landstingen,
            regionerna och staten i dag.
          </note>
          <note>
            I EU:s upphandlingsdirektiv, som utgör den rättsliga grunden
            för offentlig upphandling, finns det ett mycket större utrymme
            för att kunna ta till vara den sociala hänsynen. Jag vet att det
            finns ett EU-direktiv som kommer att implementeras, så det kanske
            kommer att pratas lite mer om detta framöver.
          </note>
          <note>
            Jag vill poängtera denna fråga i den här debatten. Intresseorganisatio
            ­ nen för de svenska arbetsintegrerande sociala företagen har
            som motto: Hållbara företag för hållbara människor.
          </note>
          <note>
            Jag tror att vi alla tjänar på att ha ett etiskt förhållningssätt,
            en etisk grund, till verksamheten oavsett vad den kan handla om.
            Oavsett om vi säljer varor eller tjänster handlar det till syvende
            och sist om att vi faktiskt betraktar människor så som vi själva
            vill bli betraktade.
          </note>
          <note>
            (Applåder)
          </note>
          <note type="speaker">
            Anf. 57 ANNA-CAREN SÄTHERBERG (S):
          </note>
          <note>
            Herr talman! Exportstrategin och politiken för hållbart företagande
            är båda centrala delar i regeringens jobbagenda. Nya marknader
            öppnas för hållbara produkter med en hållbar produktion. Det är
            glädjande att det finns en så pass stor enighet i Sveriges riksdag
            om att höja ambitionsnivån inom hållbart företagande. Annars vet
            jag inte hur jag ska tolka de tre mo ­ tionerna på området.
          </note>
          <note>
            Herr talman! Sverige är faktiskt det sjätte landet i världen
            med att anta en handlingsplan i linje med FN:s vägledande principer.
            I Davos 1999 talade dåvarande generalsekreterare Kofi Annan om
            att ge den globala marknaden ett mänskligt ansikte – som han uttryckte
            det. Staten och företagen skulle enas om gemensamma principer
            gällande mänskliga rättigheter, arbetsvillkor och miljö. Regeringens
            politik för hållbart företagande är just därför framtagen i dialog
            med företag, fackföreningar, civilsamhället, akademin med flera.
          </note>
          <note>
            Vi lever i en globaliserad värld med 80 000 multinationella företag
            och miljontals fler små och medelstora företag. Företagen är betydelsefulla
            aktörer på den globala arenan. Våra svenska företag påverkar villkoren
            för anställda varje dag i utlandet och här hemma i Sverige. Det
            är glädjande att så många visar vägen och går före i ett hållbart
            företagande.
          </note>
          <note>
            I regeringens skrivelse framgår dels vad regeringen avser att
            göra, dels de förväntningar och rekommendationer som regeringen
            ger för företagens hållbarhetsarbete.
          </note>
          <note>
            Herr talman! För företagen handlar det i korthet om ansvaret
            att re ­ spektera mänskliga rättigheter, vilket innebär att företagens
            verksamhet inte ska orsaka, bidra eller vara kopplade till kränkningar
            av mänskliga rättigheter. Det handlar om anständiga arbetsvillkor
            och arbetstagarnas rät ­ tigheter. Det innebär föreningsfrihet
            och rätten att organisera sig och för ­ handla kollektivt. Det
            handlar om barnarbete och förstås om den starka svenska modellen
            som skapar goda förutsättningar för trygghet, utveck ­ ling, tillväxt
            och konkurrenskraft.
          </note>
          <note>
            Här vill regeringen utveckla och inte avveckla den svenska modellen.
            Svenska löner och villkor ska gälla för alla som arbetar i Sverige
            oavsett ålder, kön eller nationalitet. När arbetsmarknadens parter
            har kommit överens i kollektivavtal är det viktigt att lagstiftningen
            utformas så att den främjar tillämpningen av villkoren. Med den
            bakgrunden är det också vik ­ tigt att regeringen fortsätter arbetet
            med att få till en revidering av utsta ­ tioneringsdirektivet.
          </note>
          <note>
            Det handlar om företagens del i ansvaret för miljö och klimat.
            Det över ­ gripande målet är att till nästa generation lämna över
            ett samhälle där de stora miljöproblemen är lösta och att arbeta
            med de 16 miljökvalitetsmål som har fastställts av Sveriges riksdag.
            Det handlar om företagens ansvar för etik och antikorruption.
            Enligt World Economic Forum beräknas kost ­ naden för korruption
            motsvara mer än 5 procent av den globala brutto ­ nationalprodukten.
            Det snedvrider konkurrensen, undergräver förtroendet för demokratiska
            institutioner och utgör ett hot mot rättsstatens legitimitet.
          </note>
          <note>
            Det handlar om företagens ansvar för social utveckling. Svenska
            företag förväntas agera jämställt i Sverige och utomlands, och
            de kan utgöra goda förebilder genom en jämställd fördelning av
            makt och inflytande samt jämställda löner. Det handlar inte bara
            om rättvisa utan det är faktiskt effektivt och hållbart. Det finns
            tydliga kopplingar mellan kvinnors utbildningsnivå och ett lands
            ekonomiska tillväxt och välstånd.
          </note>
          <note>
            Herr talman! Vad ska då regeringen göra? Jag kan nämna några
            saker. Den ska se till att det är möjligt att få sin sak prövad
            om de mänskliga rättigheterna kränks. En annan åtgärd är att öka
            kunskapen om hållbart företagande på Sveriges ambassader så att
            de bättre kan stödja svenska företag att göra affärer utomlands.
            Sveriges ambassadör för hållbart företagande spelar en viktig
            roll i det arbetet. Hållbarhet är också en viktig komponent när
            Team Sweden gör sina främjarresor.
          </note>
          <note>
            Civilsamhället och forskarna har efterfrågat en genomlysning
            av svensk lagstiftning för att se om det finns luckor i relation
            till FN:s vägledande principer som behöver åtgärdas. Det ska också
            göras. Staten ska visa vägen och gå före när det gäller de statliga
            bolagen.
          </note>
          <note>
            År 2012 inkluderades FN:s vägledande principer i statens ägarpolicy.
            Ett mer proaktivt arbete har inletts i dessa frågor.
          </note>
          <note>
            Herr talman! Hållbarhet och hållbart företagande är en allt större
            fråga i debatten. Trycket kommer från konsumenter, medier, anställda
            och på senare tid också investerare. Vi ser att näringslivet uttrycker
            en vilja och ambition att ta sitt ansvar för den globala utvecklingen.
          </note>
          <note>
            Enligt Tillväxtverkets senaste rapport om hållbart företagande
            har man fått svar från 16 000 små och medelstora företag. Det
            har visat sig att de företag som har ett aktivt hållbarhetsarbete
            har i genomsnitt en högre tillväxtvilja, är mer innovativa och
            är mer internationaliserade än andra företag. Det har vidare visat
            sig till exempel att hela 45 procent av de företag som har ett
            aktivt miljöarbete vill växa när det gäller omsättning och antal
            anställda. Motsvarande siffra för företag som inte bedriver det
            arbetet är 33 procent.
          </note>
          <note>
            Efterfrågan på hållbara produkter har aldrig varit större än
            i dag. Och den växer ständigt. När företag visar att deras idéer
            är hållbara är det en konkurrensfördel vare sig det gäller att
            de utövar mindre miljöpåverkan än konkurrenterna, om de gör en
            insats för samhället där företagen verkar eller om de importerar
            rättvisemärkta produkter.
          </note>
          <note>
            Herr talman! Jag ska ge tre exempel från det lilla till det stora.
          </note>
          <note>
            Förra måndagen invigde jag Jämtlands största solcellsanläggning,
            tillika Sveriges största gräsrotsanläggning, i Näversjön. Det
            startade med att människorna i byn tillsammans gick en studiecirkel
            på ABF 2012. Sedan byggde de anläggningen. För mig blir det inte
            mycket finare än så.
          </note>
          <note>
            Det andra är den starka utvecklingen för Lindbäcks i Piteå. De
            bygger ut för att tredubbla sin produktion av flerfamiljshus i
            trä. Det är en investering på nära en halv miljard, och den kommer
            att skapa 150 nya arbetstillfällen. Lindbäcks mål är att ta fram
            den bästa hållbara lösningen för respektive område inom produktion,
            logistik och arbetsmiljö. Orderboken är full.
          </note>
          <note>
            Det tredje är att delar av näringsutskottet besökte New York
            och fick möta de nordiska företag som finns på plats för att med
            hjälp av sina kompetenser lösa stadens ambitioner att minska stadens
            byggbaserade utsläpp med 30 procent fram till 2025, bland annat
            med att bygga flerfamiljshus i trä – 20 våningar, men vi var i
            USA, the bigger the better.
          </note>
          <note>
            Herr talman! Det handlar om att svenska företag ska fortsätta
            att ligga i täten, vara innovativa, moderna och attraktiva för
            sina anställda, konsumenter och investerare. De ska hänga med
            i utvecklingen och skapa värdeökning och vinst även i framtiden
            när konkurrensen skärps. De ska agera i enlighet med riktlinjerna
            och göra mänskliga rättigheter och hållbarhet till en del av sin
            kärnverksamhet. I det större perspektivet handlar det om att få
            fler framgångsrika och världsledande företag i Sverige för fler
            jobb och ökad tillväxt.
          </note>
          <note>
            Jag yrkar bifall till utskottets förslag i betänkandet och avslag
            på motio ­ nerna.
          </note>
          <note>
            (Applåder)
          </note>
          <note type="speaker">
            Anf. 58 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Det finns mycket man kan diskutera om hållbart företagande,
            men jag tänkte hålla mig till de delar som Anna-Caren nämnde:
            utstationeringsdirektiv och offentlig upphandling.
          </note>
          <note>
            Det kommer snart en proposition som handlar om just upphandling.
            Den innehåller juridiska delar som säger att företag – vi kan
            ta byggsektorn som exempel – ska ha samma villkor här hemma i
            Sverige som i andra länder.
          </note>
          <note>
            Så blir dock inte fallet. De svenska företagen kommer att beläggas
            med större krav än de utländska. Det betyder att stora bolag som
            finns på exportmarknaden kan ta sig utanför landet och konkurrera,
            men de små och medelstora företagen som regeringen säger sig värna
            har inte en chans. Jämfört med andra kommer de att beläggas med
            ännu större krav som de måste uppfylla för att kunna delta. Eller
            också får företag från andra länder en fördel gentemot svenska
            företag när det gäller att bygga och verka i Sverige.
          </note>
          <note>
            Jag har förstått det som att det var just detta man inte hade
            tänkt sig från regeringens sida. Därför är det rätt anmärkningsvärt
            att man gör såda ­ na juridiska skrivningar i en upphandlingsproposition
            som ska främja håll ­ barhet och göra det möjligt för svenska
            företag att exportera och sälja både inom och utanför Sverige.
          </note>
          <note>
            Jag skulle vilja att Anna-Caren förklarar hur det här hänger
            ihop.
          </note>
          <note type="speaker">
            Anf. 59 ANNA-CAREN SÄTHERBERG (S) replik:
          </note>
          <note>
            Herr talman! Tack för frågan, Ann-Charlotte! Frågan gällde, om
            jag förstår dig rätt, kollektivavtals vara eller icke vara.
          </note>
          <note>
            Vi har en modell i Sverige, den svenska modellen, där kollektivavtal
            är den väg vi har valt. Varför har vi valt den? Jo, företagen
            och arbetstagarna har valt den tillsammans därför att om man skriver
            på ett kollektivavtal vet man att det är god ordning och reda
            på den svenska arbetsmarknaden och att man konkurrerar på lika
            villkor. Kollektivavtal är någonting som har varit otroligt bra
            för Sverige, och naturligtvis ska det gälla på svensk arbetsmarknad.
          </note>
          <note>
            Jag har däremot en fråga till dig, Ann-Charlotte – Ann-Charlotte
            Hammar Johnsson, ska man säga i talarstolen. Förlåt!
          </note>
          <note>
            Exporten ökar, besöksnäringen går starkt och Sverige går bättre
            än på väldigt länge. Moderaterna, kan vi ju se, lägger nästan
            500 miljoner mindre på utgiftsområde 24. Om två år är det val,
            och regeringen har nu satsat 45 miljoner mer än Moderaterna på
            ex portfrämjande verksamhet och 20 miljoner mer på Visit Sweden
            för att marknadsföra Sverige utomlands.
          </note>
          <note>
            Vad är ditt besked till företagarna som vill exportera, Ann-Charlotte
            Hammar Johnsson, och vad är ditt besked till besöksnäringen? Är
            det någonting som ni kommer att tillföra er budget, eller är det
            er mening att ni inte ska prioritera de områdena?
          </note>
          <note type="speaker">
            Anf. 60 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! För 800 eller troligtvis 1 000 miljarder om året
            säljer små och medelstora företag produkter och tjänster till
            det offentliga. Det handlar om våra skolor, vår äldreomsorg och
            vår sjukvård.
          </note>
          <note>
            60 procent av de företagen har avtal som är goda. Det är sjysta
            företag i det lokala näringslivet med bra produkter. De har inte
            det som kallas kollektivavtal. De har någonting annat; det heter
            bara någonting annat. De anställda kan ha högre löner och längre
            semester.
          </note>
          <note>
            Jag skulle vilja veta i slutrepliken från Anna-Caren Sätherberg:
            Vad är regeringens politik för detta? Man utestänger nu lantbrukare,
            familjeföretagare och ensamföretagare från att delta, sälja, kunna
            växa och få de här tjänsterna på plats. 1 000 miljarder om året
            finns det möjlighet att utöka företagandet med.
          </note>
          <note>
            Dessutom: Om man börjar hos den människa som det berör när det
            handlar om färdtjänst eller sjukresor och bestämmer vad hon ska
            kunna få när hon ska åka, då uppnår man även bra villkor för de
            anställda. Det gäller att börja i rätt ände och beskriva en resa
            som inte gör att folk ska springa eller resa runt i regionen när
            de ska till rehab och så vidare. Börjar man i den änden, med den
            lilla människans behov, uppnår man också de anställdas möjligheter.
            Är detta någonting som Anna-Caren Sätherbergs parti kommer att
            titta på?
          </note>
          <note>
            Besöksnäringen är väldigt viktig, och den kommer att växa. Det
            är en av de största näringar vi har, och jag ser fram emot att
            utveckla det arbetet. När Anna-Carens regering lämnar in 2018
            kommer vi att vara beredda att överta det.
          </note>
          <note type="speaker">
            Anf. 61 ANNA-CAREN SÄTHERBERG (S) replik:
          </note>
          <note>
            Herr talman! Tack, Ann-Charlotte Hammar Johnsson! Vår regering
            strävar inte efter att lämna över regeringsmakten, utan det är
            någonting som vi kommer att hålla hårt i och behålla.
          </note>
          <note>
            Jag vet inte vad det är med Moderaterna och kollektivavtal, Ann-Charlotte.
            Näringslivet tillsammans med arbetstagarna bestämmer sig för ordning
            och reda på arbetsmarknaden och bra konkurrens, sund konkurrens.
            Varför är det så svårt för er att tycka att det är bra?
          </note>
          <note>
            För mig är det någonting helt naturligt. Man sätter en standard,
            och man håller den. Man vet vilka regler som gäller; det är öppet
            och transparent. Kollektivavtal är det vi har valt i Sverige,
            i den svenska modellen, och det har tjänat oss väl.
          </note>
          <note type="speaker">
            Anf. 62 HELENA LINDAHL (C) replik:
          </note>
          <note>
            Herr talman! Ett jämställt samhälle är ett hållbart samhälle.
            Det tror jag att de flesta kan hålla med om.
          </note>
          <note>
            När det gäller företagande ser det dessvärre inte ut så. Det
            är fortfarande fler män än kvinnor som både startar och driver
            företag i det här landet. Skulle fler kvinnor göra det skulle
            det gynna inte bara kvinnorna själva utan också svensk ekonomi
            och sysselsättning.
          </note>
          <note>
            Tyvärr sjönk nyföretagandet bland kvinnor drastiskt mellan 2013
            och 2014 med hela 40 procent. Det är ju allt annat än bra. Det
            är klart att man kan diskutera vad det beror på. Personligen tror
            jag absolut att det har att göra med välfärdsdiskussionerna, där
            Vänsterpartiet har fått ett alltför stort inflytande över regeringens
            budget och man har åsikten att det ska vara fult att tjäna pengar.
            Halveringen av RUT har säkert också gjort sitt till.
          </note>
          <note>
            Min fråga till Anna-Caren Sätherberg är: Hur jobbar ni som feministisk
            regering för att öka antalet kvinnor som startar och driver företag?
          </note>
          <note type="speaker">
            Anf. 63 ANNA-CAREN SÄTHERBERG (S) replik:
          </note>
          <note>
            Herr talman! Tack, Helena Lindahl, för frågan!
          </note>
          <note>
            Jag delar Helena Lindahls åsikt att det är otroligt viktigt att
            det blir fler kvinnliga företagare. Nu är det 29 procent, tror
            jag. Som Helena Lindahl säger minskade det drastiskt 2013, och
            jag tror att detta fortsatte 2014.
          </note>
          <note>
            Vad regeringen har gjort är att ge i uppdrag till Tillväxtverket
            och även till regionerna att med pengar och resurser se över strukturerna.
            Tillväxtverket ska titta på vilka som får ta del av lånen och
            göra andra saker. Regeringens uppfattning är att mångfald och
            kvinnors företagande är otroligt viktigt och att det ska fördelas
            på samma sätt.
          </note>
          <note>
            Det är vad regeringen har gjort åt frågan just nu. Men jag delar
            Helena Lindahls uppfattning att det går för sakta. Vi kan se att
            takten på kvinnligt företagande inte har ökat stort på länge.
            Vi behöver få fler kvinnor som vågar ta chansen att starta företag.
          </note>
          <note type="speaker">
            Anf. 64 HELENA LINDAHL (C) replik:
          </note>
          <note>
            Herr talman! Tack, Anna-Caren Sätherberg, för svaret!
          </note>
          <note>
            Jag skulle bara vilja säga att mellan 2006 och 2012 ökade nyföretagandet
            bland kvinnor ganska mycket med 50 000 företag. Det som är anmärkningsvärt
            är att det mellan 2013 och 2014 minskade så drastiskt.
          </note>
          <note>
            Jag skulle vilja gå in på det du sa, Anna-Caren Sätherberg, om
            uppdrag till Tillväxtverket och regionerna att jobba mer för jämställdhet
            och kvinnors företagande.
          </note>
          <note>
            De 36 miljonerna per år som man nu satsar har man tagit från
            organisationen Winnet. Jag vet inte om Anna-Caren Sätherberg känner
            till det.
          </note>
          <note>
            Winnet är en ideell organisation som har funnits i 15 år – jag
            ser att det är flera i kammaren som nickar – och har gjort ett
            fantastiskt arbete när det gäller jämställdhet och kvinnors företagande.
            Organisationen har 8 000 medlemmar, så det är inte direkt några
            tanter som står utanför Ica med plakat och ropar om jämställdhet.
            Det är faktiskt en väldigt professionell och duktig organisation.
          </note>
          <note>
            Det jag tycker är tråkigt är att regeringen i december informerade
            dem om att de inte skulle få mer pengar och att det samarbete
            som man haft i 15 år nu skulle upphöra. I stället vill regeringen
            fördela pengarna till regio ­ ner och Tillväxtverket. Då undrar
            jag: Vad kan vara mer lokalt och regio ­ nalt när det gäller jämställdhetssatsningen
            och satsningarna på kvinnors företagande än att låta människor
            och ideella organisationer med erfaren ­ het på plats göra det?
            Varför tar man bort detta och inför ett ovanifrån ­ perspektiv
            i stället?
          </note>
          <note type="speaker">
            Anf. 65 ANNA-CAREN SÄTHERBERG (S) replik:
          </note>
          <note>
            Herr talman! Tack, Helena Lindahl! Jag vet att den här frågan
            har debatterats många gånger här i kammaren. Det har varit flera
            interpellationer.
          </note>
          <note>
            Du talar om ett ovanifrånperspektiv. Om jag förstår rätt har
            regeringen valt att föra över pengarna till de regionalt utvecklingsansvariga,
            i stället för att Tillväxtverket, som man får se som ett ovanifrånperspektiv,
            ska fördela pengarna. Man kan fortfarande ta del av pengarna.
            Pengarna har ju inte minskat, om jag förstått rätt, utan det är
            samma pengar även om det är en annan boss för dem. Nu fördelas
            pengarna till regionerna, där man vet precis vad som behöver göras
            lokalt och regionalt. Man vet det bättre där än vi gör här i Stockholm.
          </note>
          <note type="speaker">
            Anf. 66 ANNIKA LILLEMETS (MP):
          </note>
          <note>
            Herr talman! Äntligen har Sverige en regering som tar hållbart
            företagande på allvar. Handlingsplanen, Politik för hållbart företagande,
            är verkligen läsvärd . Det är ett stort steg i riktning mot en
            hållbar utveckling. Den kan laddas ned. Det rekommenderar jag
            till alla åhörare och tittare som till äventyrs inte har läst
            den än. Läs den! Den är feelgoodläsning, om jag får tillåta mig
            ett engelskt uttryck som jag inte har någon bra svensk översättning
            av.
          </note>
          <note>
            Man mår bra av att läsa den. Det finns så många goda krafter
            och goda initiativ. Det är så mycket bra som händer, och det finns
            många konkreta förslag från regeringen när det gäller hur man
            kan ta till vara på detta och stötta det goda.
          </note>
          <note>
            Nu har Anna-Caren Sätherberg på ett förtjänstfullt sätt redogjort
            för svenska exempel och vad som står i planen. Det är mycket om
            hållbart företagande och miljöinsatser. Det finns även internationella
            riktlinjer för hållbart företagande, företagens ansvar för social
            utveckling, jämställdhet, anständiga arbetsvillkor, arbete mot
            korruption och så vidare. Det är oerhört mycket, så jag väljer
            att försöka komplettera Anna-Caren och även lyfta fram några goda
            exempel från utlandet som ännu inte är så kända i Sverige men
            som är väl värda att titta på och återanvända i lämplig form.
            I många fall görs det redan.
          </note>
          <note>
            Upphandling har varit uppe här flera gånger. Det är ett kraftfullt
            verktyg för att styra samhället i hållbar riktning om man vill.
            Annars kan man strunta i det och låta det bli som det blir. Men
            nu har vi ett väldigt bra arbete från regeringens sida med stöd
            till de offentliga upphandlare som gör ett toppenjobb ute i landet.
            Många går före i kommuner och regioner. Det finns en nationell
            myndighet och stöd på det viset, och det ska också tas fram en
            nationell strategi för upphandling.
          </note>
          <note>
            Vi har möjligheter redan med nuvarande lagstiftning. EU har nu
            gett oss större möjligheter med det direktiv som finns.
          </note>
          <note>
            I Skottland har regeringen sedan 2006, vill jag minnas, arbetat
            med en medveten satsning som har gått ut på social upphandling.
            Det innebär att man har ställt krav på företag för att vinna kontrakt,
            till exempel på att få bygga det nya stora sjukhuset i Glasgow,
            ska anställa ett visst antal lärlingar, ett visst antal långtidsarbetslösa,
            ett visst antal funktionshindrade och så vidare. Detta har gett
            väldigt goda resultat.
          </note>
          <note>
            Detta är på gång i Sverige också. Här kan vi göra mycket mer.
            Det är riktigt bra att bollen är i rullning.
          </note>
          <note>
            De flesta företag vill bidra inte bara till att maximera vinst
            för sig själva eller som utdelning till aktieägare. De vill bidra
            till samhället. Det finns ett nätverk som kallas Gemeinwohl-Ökonomie
            – närmast översatt som ekonomi för det allmänna bästa – som har
            medlemmar framför allt i Österrike, Tyskland och Italien, men
            även några svenska företag är med. Det är i nuläget ett par tusen
            företag som är med, liksom ett antal kommuner. Dessa företag jobbar
            med att ta fram balansräkningar där man inte bara räknar på ekonomisk
            vinst utan också på hur mycket man har bidragit till samhället
            i form av ekologisk nytta, social nytta, jämställdhet och arbetsplatsdemokrati.
            Det är även ekonomiskt – ma n lånar pengar till varandra i g nosjöanda.
          </note>
          <note>
            Dessa företag är vinstdrivande och går alldeles utmärkt, och
            de hjälper varandra. Det är samarbetskraft. Det är mycket spännande.
          </note>
          <note>
            Sedan har vi benefit corporations i USA, som några av oss i näringsutskottet
            har träffat. Det är en särskild företagsform där det är inskrivet
            i företagsformen att man inte bara ska skapa ekonomisk vinst utan
            också ekologisk och social vinst. Företagen ansluter sig givetvis
            frivilligt. De registreras, och man kan också låta certifiera
            sitt företag.
          </note>
          <note>
            Här kommer också samhället in, samspelet mellan det offentliga
            och det privata. Det är diskussioner på gång om att ge dessa företag
            fördel i offentliga upphandlingar. Philadelphia har diskuterat
            detta. Man har också talat om skattelättnader. Jag vet att dessa
            benefit corporations finns i åtminstone 20 amerikanska delstater
            nu. Det är mycket spännande.
          </note>
          <note>
            Vi behöver tekniska innovationer – jag kommer in på det sedan
            – men även sociala innovationer. Låt mig ta ytterligare ett exempel
            utifrån. Jag har gett lästips, men jag tänkte också ge ett filmtips,
            så poppa popcornen och gå in på Youtube och leta reda på dokumentärfilmaren
            Patrik Witkowskys film Kan vi göra det själva? Den skildrar bland
            annat ett arbetarägt hemtjänstkooperativ i Bronx, som är en fattig
            del av New York City. Det är över 2 000 personer som jobbar i
            hemtjänsten där, och de äger alltså sitt företag. De har bra villkor.
            De har betald sjukvård och semester, vilket man egentligen inte
            har i den branschen i USA i någon större utsträckning.
          </note>
          <note>
            Uppemot 11 miljoner amerikaner arbetar i mer eller mindre arbetarägda
            företag. Visste ni det? Det är ganska fascinerande. Detta skulle
            kunna bli större och utvecklas här i Sverige också. Socialt företagande,
            arbetsintegrerande företag och liknande för människor som står
            långt från arbetsmarknaden har vi redan, och det är alldeles utmärkt,
            men jag skulle vilja vidga begreppet ”socialt företagande” så
            att det blir lite mer mainstream här i Sverige, alltså att det
            blir vanligt i vilket företag som helst, oavsett vem som jobbar
            där. Alla företag borde ju vara sociala. Vi vill inte ha asociala
            företag att inspireras av.
          </note>
          <note>
            Vi behöver också tekniska innovationer. Klimatfrågan är en ödesfråga.
            Vi i Sverige kan inte slå oss till ro och tycka att vi gör allting
            bra. Skulle alla konsumera som svenskar i genomsnitt – det är
            väldigt ojämlikt fördelat i Sverige – skulle vi behöva ett antal
            fler jordklot än det enda vi har, särskilt om vi räknar in utsläpp
            som orsakas av vår konsumtion och våra internationella resor.
            Vi har en viktig uppgift att se till att bli ett fossilfritt välfärdssamhälle.
          </note>
          <note>
            Jag ser det inte som regelkrångel med krav på klimat, miljö och
            redovisning av hur man arbetar med miljöfrågorna. Vi tycker att
            förorenaren ska betala. Man ska ta hänsyn till ekosystemtjänster.
            Miljökvalitetsmålen ska företagen utgå från. Det behövs också
            finansiering av miljöteknik. Det saknas ju inte pengar i världen,
            men ibland kommer de inte fram dit där de behövs som bäst. Gröna
            obligationer och en grön investeringsbank tas ock ­ så upp i handlingsplanen.
          </note>
          <note>
            En grön investeringsbank har funnits i Storbritannien i tre fyra
            år. Där var idén att man skulle investera i förnybar energi, avfallshantering
            och liknande miljöteknik, där marknaden inte investerar och där
            marknaden har misslyckats.
          </note>
          <note>
            Man går in med lite offentliga pengar, och sedan attraherar man
            privat kapital. Det är det uppdrag man har. Man ska gå med vinst,
            attrahera privat kapital och minska utsläppen av växthusgaser.
            Ett till tre gäller första året; ett offentligt pund genererar
            tre privata. Något liknande skulle vi ha god nytta av i Sverige.
          </note>
          <note>
            Ann-Charlotte Hammar Johnsson nämnde testbäddar. Låt mig ta ett
            exempel från USA. Där har man något som heter Arpa-E. Det är federala
            pengar. George W Bush och kongressen beslutade om det 2007, och
            det kom i drift 2009. Det var utifrån en modell av en tidigare
            forskningsplattform för militär teknik, men detta är för energiteknik.
            Man har kommit långt och forskat med statliga pengar, och ett
            antal privata företag har uppstått ur detta.
          </note>
          <note>
            Till sist måste jag ta upp frågan om skatteflykt. Jag är lite
            konfunderad över reservationen från Moderaterna med flera. Vill
            ni inte att de transna ­ tionella bolagen ska göra rätt för sig
            och betala skatt i de länder där de har verkat? Det är ju oerhört
            viktigt. Det är enorma belopp som framför allt fattiga länder
            går miste om på grund av skatteplanering och skatteflykt. Det
            är viktigt och bra att detta lyfts upp här.
          </note>
          <note>
            I fattiga länder är summan av uteblivna skatteintäkter mycket
            större än det bistånd de får. Så kort och gott: Man ska göra rätt
            för sig, särskilt om man är ett storbolag.
          </note>
          <note>
            Jag yrkar bifall till utskottets förslag och avslag på reservationerna.
          </note>
          <note type="speaker">
            Anf. 67 HELENA LINDAHL (C) replik:
          </note>
          <note>
            Herr talman! Regeringen har de senaste åren dragit in alla satsningar
            riktade till kvinnors företagande och ledarskap.
          </note>
          <note>
            Det gäller Ambassadörsnätverket för kvinnor, som Annika Lillemets
            säkert har hört talas om. Det engagerade enormt många kvinnor
            i landet och gick i stort sett ut på att de skulle vara ambassadörer
            för kvinnors företagande. De åkte ut till organisationer och skolor
            och pratade om frågan. Tyvärr har det dragits in.
          </note>
          <note>
            Något annat som också dragits in är Styrelsekraft för kvinnor
            , som hade till syfte att öka medvetandet och möjligheten för
            kvinnor att vara delaktiga i styrelser.
          </note>
          <note>
            Det senaste exemplet är Winnet. Det är en fantastisk ideell organisation
            som har funnits i 15 år. Några dagar före juluppehållet fick man
            plötsligt besked om att man inte skulle få sina 36 miljoner, för
            de skulle gå till re ­ gionerna i stället.
          </note>
          <note>
            Det vi fick höra från Socialdemokraterna är alltså regeringens
            storsats ­ ning på kvinnors företagande. Kvinnors nystartsföretagande
            gick ned med 40 procent mellan 2013 och 2014. Då är det anstötligt
            att den enda satsning som regeringen gör är ett plocka bort 36
            miljoner från en ideell organisa ­ tion som sköter sig utmärkt
            för att lägga på regionerna. Eller som Sven-Erik Bucht sa: för
            att man ska implementera jämställdhetsbeslut i regionala utvecklingsplaner.
          </note>
          <note>
            Men hallå? Det borde man väl kunna göra ändå. Vi lever ju på
            2000-talet. Inte ska man behöva 36 miljoner för att göra det.
          </note>
          <note>
            Hur jobbar ni som feministisk regering för att på allvar öka
            antalet kvinnor som startar och driver företag?
          </note>
          <note type="speaker">
            Anf. 68 ANNIKA LILLEMETS (MP) replik:
          </note>
          <note>
            Herr talman! Anna-Caren Sätherberg har redan utvecklat frågan
            och svarat på den. Om jag har förstått det rätt var det tidsbegränsade
            projekt som inte heller Centern har föreslagit fortsatta pengar
            till i sin budget. Jag kan dock ha fel och undrar därför om Helena
            Lindahl har någon annan information.
          </note>
          <note>
            Pengarna finns, och jag litar på regionerna. Jag tycker givetvis
            att det är viktigt att kvinnor får samma möjligheter som män att
            starta företag.
          </note>
          <note type="speaker">
            Anf. 69 HELENA LINDAHL (C) replik:
          </note>
          <note>
            Herr talman! Det är beklämmande och allvarligt att det svar vi
            får från representanter för en feministisk regering är att man
            tar 36 miljoner från den ideella organisationen Winnet , som har
            jobbat hårt med jämställdhet i regionerna och lokalt. De har också
            jobbat med kvinnors företagande. De har dessutom jobbat internationellt
            för att implementera denna framgångsrika modell på andra ställen.
          </note>
          <note>
            Nu får de stänga sina kontor. Jag träffade dessa kvinnor förra
            veckan när de hade sitt årsmöte. De var förtvivlade och sa: Vad
            ska vi göra nu? Tycker regeringen inte att vi har gjort ett bra
            jobb? Det fick de inte ens veta, för både Sven-Erik Bucht och
            Mikael Damberg gjorde sig oanträffbara under ett helt år, fram
            till den dag de tog beslutet att regionerna skulle få de 36 miljonerna.
          </note>
          <note>
            Om detta är den feministiska regeringens storsatsning på kvinnors
            företagande och jämställdhet blir jag mörkrädd.
          </note>
          <note>
            Det finns regleringsbrev. Även om vissa projekt är tidsbegränsade
            kan man i regleringsbrevet till en myndighet, till exempel Tillväxtverket,
            påpeka att det är viktigt att myndigheten driver frågor om jämställdhet
            och kvinnors företagande. Men inte ens det har ni gjort, för ni
            tycker inte att det är viktigt.
          </note>
          <note>
            Ni kapar kvinnligt företagande vid fotknölarna. Ni utreder vinster
            i välfärden, ni halverar RUT och drar in alla satsningar riktade
            till kvinnors företagande.
          </note>
          <note>
            Det är en kvinnofientlig regering. Att kalla sig för feministisk
            i detta sammanhang är ett hån mot alla kvinnliga företagare runt
            om i landet.
          </note>
          <note type="speaker">
            Anf. 70 ANNIKA LILLEMETS (MP) replik:
          </note>
          <note>
            Herr talman! ”Kvinnofientlig regering” – nu är det brösttoner.
            Jag frågar Helena Lindahl igen: Har ni lagt in dessa pengar i
            er budget? Jag fick inte svar på den frågan.
          </note>
          <note>
            Vi litar som sagt på regionerna, men jag tar med mig detta. Saker
            och ting kanske kan göras bättre. Vi kanske kan få in bra saker
            i regleringsbrev framöver. Man kan göra saker på olika sätt.
          </note>
          <note type="speaker">
            Anf. 71 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag tänkte uppehålla mig vid offentlig upphandling.
            Även om jag fick svar tidigare av Anna-Caren Sätherberg tänkte
            jag att Miljöpartiet skulle få svara på frågan.
          </note>
          <note>
            Det är mycket som händer, och d et görs mycket gott. Det finns
            g nosjöanda, företag och god handel. Det är bra.
          </note>
          <note>
            Det nämndes också ett kraftfullt verktyg i upphandling. Ett kraftfullt
            verktyg kan användas för att uppnå stora mål i positiv riktning.
            Det kan också lätt slå sönder det som håller på att byggas upp.
          </note>
          <note>
            Jag känner stark oro över vad som händer på upphandlingsområdet
            med tanke på den politik som Miljöpartiet säger sig driva.
          </note>
          <note>
            Svenska företag på landsbygden i Sverige försöker att komma in
            i offentlig upphandling i större utsträckning eftersom människor
            efterfrågar närproducerade och lokalproducerade produkter.
          </note>
          <note>
            Dessa företag har dock inte kollektivavtalsliknande villkor.
            Varför? Jo, för att de är en annan typ av företag. De driver lantbruk
            och är familjeföretag eller ensamföretagare. De arbetar efter
            säsong. Tyvärr växer inte växterna, faller inte regnet och skiner
            inte solen så under året att man kan gå upp klockan sju och gå
            hem klockan fyra, utan man måste arbeta på ett sätt som får hjulen
            att snurra i vårt land.
          </note>
          <note>
            Om andemeningen är att öka antalet små och medelstora företag
            som kan sälja dessa produkter till de svenska kommunerna, landstingen
            och regionerna undrar jag hur detta ska vara möjligt när ni nu
            utestänger dem med era kollektivavtalsliknande villkor och därmed
            sätter stopp för att de ska kunna finnas.
          </note>
          <note type="speaker">
            Anf. 72 ANNIKA LILLEMETS (MP) replik:
          </note>
          <note>
            Herr talman! Som Anna-Caren Sätherberg redan har sagt värnar
            vi självfallet om goda arbetsvillkor i den svenska modellen. Det
            är oerhört viktigt.
          </note>
          <note>
            Det som görs i många kommuner för att hjälpa och underlätta för
            små och lokala producenter är till exempel gemensam distribution
            och liknande så att de kan komma in på en marknad där de är för
            små för att tillgodose hela behovet av en produkt – gurkor, morötter
            eller vad det nu kan vara. Sådana saker vet jag görs.
          </note>
          <note>
            Jag är för övrigt övertygad om att detta går att lösa på ett
            positivt och bra sätt. Det är viktigt att värna om arbetsrätten.
          </note>
          <note type="speaker">
            Anf. 73 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag blir väldigt förvånad över svaret. Det kvittar
            vilket distributionssätt man har när det finns över 640 olika
            kollektivavtal i det här landet och något som liknar dem ska appliceras
            på en kommun, som säger: Det är jag som kommun, Stockholms stad,
            som får bestämma hur den som ska leverera till mig ska arbeta,
            ta ut sin semester, ha sin försäkring och sin pension etcetera.
          </note>
          <note>
            Det var väl det som var den svenska modellen, att vi inte skulle
            göra så att det helt plötsligt blir nya former där kommunerna
            sätter villkoren för avtalen? Det var väl ändå mellan arbetsgivare
            och arbetstagare? Då kan ju en lantbrukare fortsätta att sätta
            bra avtal om han har folk anställda på sin gård.
          </note>
          <note>
            Nu kan det bli så att fyra kommuner har fyra olika avtal, det
            vill säga att man ska jobba för en kommun på 25 procent och sedan
            25 där, 25 där och 25 där, om man tänker sig att man ska leverera.
            Ska jag dela mig i fyra delar för att kunna leverera, eller hur
            ska jag göra?
          </note>
          <note>
            Från början kan jag ju inte ens komma in genom dörren, för jag
            kanske inte arbetar åtta timmar om dagen. Det funkar inte, får
            då kan inte det som vi ska värna om – grödorna på marken – produceras.
            De säger ju inte: Vi tar paus nu, och i morgon kan vi börja växa
            igen, när kommunen har bestämt sig för hur kollektivavtalen ska
            gå till. Så fungerar inte världen.
          </note>
          <note>
            När det gäller den svenska modellen ska dessutom, som jag tog
            upp i mitt förra inlägg, utländska företag konkurrera med svenska
            företag och få bättre villkor än de. Jag förstår inte retoriken
            här.
          </note>
          <note>
            Här har vi haft en debatt hela förmiddagen om export och hur
            beroende det här landet är av att kunna sälja sina varor och produkter
            och att vi faktiskt gör väldigt mycket gott i Sverige. Då ska
            det stå tillbaka för att man helt plötsligt ska gynna någon annan.
            Var ligger den svenska modellen i det? Förklara!
          </note>
          <note type="speaker">
            Anf. 74 ANNIKA LILLEMETS (MP) replik:
          </note>
          <note>
            Herr talman! Självklart ska alla som arbetar ha goda villkor.
            Det ska inte vara lönedumpning, social dumpning eller dumpning
            av arbetsvillkor över huvud taget. Exakt hur man ska göra detta
            hoppas jag att klokare människor än jag, som kan upphandling i
            detalj, kommer att lösa.
          </note>
          <note>
            Vi har ett stort arbete om upphandling som pågår, och jag är
            fullständigt trygg med att man har detta med sig och kommer att
            lösa det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15 .)
          </note>
          <note>
            § 12 Yrkestrafik och taxi
          </note>
          <note>
            Trafikutskottets betänkande 2015/16:TU10
          </note>
          <note>
            Yrkestrafik och taxi
          </note>
          <note>
            föredrogs.
          </note>
          <note type="speaker">
            Anf. 75 STEN BERGHEDEN (M):
          </note>
          <note>
            Herr talman! I dag ska vi debattera TU10, som handlar om yrkestrafiken
            och villkoren där.
          </note>
          <note>
            Trafikutskottet har varit pådrivande i detta för att lösa många
            av de frågor som finns inom åkerinäringen och taxinäringen. Men
            det finns mycket kvar att göra.
          </note>
          <note>
            Först vill jag göra en liten återblick på vad som hänt – vad
            Alliansen gjorde tidigare och vad som har hänt efter det att den
            nya regeringen tog över regeringsmakten efter valet.
          </note>
          <note>
            Vi började med att införa ett beställaransvar, det första steget,
            för att ge ett ansvar till den som beställer en transport. Vi
            är beredda att gå vidare med ett beställaransvar två och har gett
            ett uppdrag för att komma fram med ett sådant förslag.
          </note>
          <note>
            Vi har gett möjlighet att klampa fordon, ta ut en sanktionsavgift
            och kräva frakthandlingar i bilen för att därmed kunna styra om
            det är en cabotagetransport eller inte.
          </note>
          <note>
            Herr talman! Vi har genomfört försök med alkobommar. De är färdiga,
            och utfallet är väldigt bra. Vi hoppas att dessa alkobommar så
            snabbt som möjligt ska komma upp. Vi har även lagt fram ett tillkännagivande
            här i riksdagen om att vi vill få upp alkobommar vid våra gränsstationer.
          </note>
          <note>
            Vi har tagit fram ett förslag om längre och tyngre lastbilar,
            och vi vill se över möjligheten att kontrollera körkort vid gränsstationerna
            när man ändå går igenom alkobommar och testar den biten.
          </note>
          <note>
            Detta var några av de förslag som vi har genomfört och som vi
            har lagt fram för att komma vidare med framöver. I dag har vi
            lagt fram ett förslag om att vi vill att åkerinäringen ska få
            möjlighet att få en konkurrensutredning som ser över de skillnader
            som finns i arbetsgivaravgifter, företagsskatter, kontroller,
            avgifter, tillämpning av regler, bränsleskatter med mera.
          </note>
          <note>
            Herr talman! Vad har regeringen gjort sedan man tog över efter
            valet? Jo, man startade upp nya utredningar ett år efter valet,
            den 1 oktober 2015. Delar av dessa skulle delredovisas den 15
            mars 2016. Men då konstateras att man i princip inte har kommit
            fram till någonting utan måste fortsätta att utreda dessa saker
            fram till den 1 maj 2017.
          </note>
          <note>
            Socialdemokraterna, Miljöpartiet, Vänstern och även Sverigedemokraterna
            utlovade tidigare att man skulle se över en Hollandsmodell och
            eventuellt införa den i Sverige. I betänkandet sågas nu den modellen.
            Det gjorde Alliansen redan före valet och redovisade att det inte
            är en väg framåt. Till och med Holland har i dag dålig koll på
            vad Hollandsmodellen innebär för deras verksamhet.
          </note>
          <note>
            Det som den nya regeringen har ägnat sig åt det första året är
            egentligen utredningar. Samtidigt har de lovat att de tänker fortsätta
            att utreda allt detta till den 1 maj 2017. Det man sa före valet
            har det alltså inte blivit något av än så länge.
          </note>
          <note>
            Herr talman! Det besked som kom från utredningen var att man
            skulle se över sjysta villkor och sund konkurrens på våra vägar,
            men då säger utredaren att det är komplicerat. Ja, ni hörde rätt,
            att införa det andra steget i beställaransvaret är så komplicerat
            att man vill ha ännu längre tid på sig för att komma fram med
            ett förslag.
          </note>
          <note>
            Finland införde beställaransvar för tre år sedan, och det kan
            inte vara så komplicerat att ta reda på hur de gjorde för att
            införa beställaransvar två. Nu har regeringen givit i uppdrag
            att gå vidare och utreda detta till den 1 maj 2017.
          </note>
          <note>
            Den andra delen i det förslag som kom från utredningen var ett
            tillkännagivande om att vi ska undersöka möjligheten att införa
            kör- och vilotidersregler liknande de danska, det vill säga att
            man har en vingelmån på upp till 5 procent innan man åker på avgifter
            och böter. Även här pekar utredaren på att det inte kommer att
            införas. Det är märkligt med tanke på att riksdagen faktiskt har
            beställt det genom ett tillkännagivande. Vi utgår ifrån att man
            lägger fram ett förslag om hur detta skulle kunna se ut i Sverige
            i framtiden.
          </note>
          <note>
            Herr talman! Det som är möjligt att tillämpa i Danmark borde
            vara fullt möjligt att tillämpa även här i Sverige. Precis som
            beställaransvaret är fullt möjligt att tillämpa i Finland borde
            det gå att tillämpa även här. Det behöver man inte utreda, utan
            snarare bör man titta på hur det ska utformas för att sedan verkställa
            det hela.
          </note>
          <note>
            En annan sak man tog upp var att man ska titta på om man behöver
            gå vidare med vinterdäck på fler axlar och utvärdera. Det tycker
            jag är bra, men även där tar regeringen väldigt lång tid på sig
            för att komma fram till ett svar och ett förslag.
          </note>
          <note>
            I stället för att göra något åt situationen och se över den situation
            i fråga om konkurrenskraften som råder inom åkerinäringen har
            regeringen ägnat sig åt att försämra lönsamheten för svensk åkerinäring.
            Man har lagt på en 50 ‑ öring i dieselskatt. Det innebär att en
            lastbil i Sverige sedan den här regeringen tog över får betala
            ytterligare ca 30 000 kronor i extra skatt jämfört med vad en
            utländsk åkerilastbil behöver betala, om den har med sig tysk
            eller dansk diesel när den kommer till Sverige.
          </note>
          <note>
            Man planerar dessutom för en kilometerskatt på 4 miljarder, det
            vill säga 150 000 – 300 000 kronor per lastbil i Sverige, vilket
            ska bäras av åkerinäringen, svenska företag och svenska jobb.
            Man har också höjt arbetsgivaravgiften, vilket drabbar både åkerinäringen
            och taxinäringen, med tanke på de ungdomar som kan jobba inom
            branschen.
          </note>
          <note>
            Vad den här regeringen sa före valet har den inte genomfört,
            och när det gäller vad den tänkte genomföra har den tillsatt utredningar
            som ligger så långt fram i tiden att regeringen förmodligen inte
            hinner lägga skarpa förslag innan de förlorar valet 2018. Det
            är allvarligt med tanke på den situation som råder inom Sveriges
            åkerinäring.
          </note>
          <note>
            Vi är ett stort och avlångt land med långa transporter. Vi har
            de högsta dieselskatterna. Vi vet att lastbilarna från de länder
            som kommer hit ofta tar med sig egen diesel eller till och med
            har med sig olaglig diesel.
          </note>
          <note>
            Vi införde möjligheten till klampning, sanktionsavgifter och
            krav på frakthandlingar på vägen. Men, herr talman, vad gjorde
            den här regeringen då? Jo, då tog man bort trafikpolisen, som
            skulle kontrollera detta utmed vägen. Det är alltså i dag relativt
            fritt för de olagliga transporterna att kunna verka på vägarna
            utan större risk att åka dit för olaglighet.
          </note>
          <note>
            Herr talman! Vi missgynnar vår egen åkerinäring med hårdare regler
            och högre skatter och gynnar den olagliga konkurrensen genom att
            ta bort polisen och höja skatterna. Därmed försvinner våra jobb,
            och de olagliga transporterna kan härja fritt på våra vägar.
          </note>
          <note>
            Herr talman! En annan sak som vi har tagit upp tidigare är försöken
            med alkobommar. De har slagit väl ut, och vi hade genom tillkännagivandet
            förväntat oss att detta skulle bli en snabb fråga för regeringen
            att besluta om att sätta upp dem i våra hamnar och därmed få bort
            olagliga transporter, med onyktra chaufförer och annat.
          </note>
          <note>
            Men även där har regeringen nu tillsatt en utredning som kom
            fram till att det är bättre att polisen gör de här kontrollerna
            än att vi sätter upp alkobommar. Den polis som inte finns på vägarna
            längre, eftersom den är borttagen, ska nu ägna sig åt att även
            ta hand om alkokontrollerna i våra hamnar. Var och en kan själv
            räkna ut att vi inte kommer att ha några kontroller där och inte
            heller kommer att ha några bommar, om den här regeringen får fortsätta
            på den linje som man har börjat.
          </note>
          <note>
            Vi låg före med alkobommarna här i landet, men nu börjar vi tappa
            kraft. Vi vet att danskar har varit här och tittat, och vi vet
            att finnarna nu gör försök med alkobommarna för att komma vidare.
            Vi tog fram detta och lade fram ett färdigt förslag om hur det
            skulle kunna implementeras i Sverige, men den nuvarande regeringen
            lade det i byrålådan.
          </note>
          <note>
            Herr talman! Om vi vill ha kvar en svensk åkerinäring i Sverige
            måste vi fortsätta att ta branschens problem på största allvar.
            Det räcker inte att införa sanktionsavgifter, klampning och krav
            på lagliga handlingar om regeringen sedan tar bort de trafikpoliser
            som finns.
          </note>
          <note>
            Regeringen s handfallenhet innebär att det är fritt fram att
            köra på vägar med dåliga däck och lågskattad diesel, strunta i
            kör- och vilotider, strunta i skatter och arbetsgivaravgifter,
            strunta i att ha körkort och strunta i att betala böter och trängselavgifter.
            Vi gav verktygen och reglerna, och den här regeringen tog bort
            polisen.
          </note>
          <note>
            Det är bråttom för svensk åkerinäring, om vi ska komma vidare
            och näringen ska kunna överleva. Därför har vi lagt ett förslag
            om att vi vill ha en konkurrenskraftsutredning där man tittar
            igenom vad som skiljer svensk åkerinäring mot utländsk, så att
            vi efter det kan ta ställning om vi vill förändra och förbättra
            vissa saker.
          </note>
          <note>
            Men vi moderater och Alliansen är tydligen ensamma om att tycka
            att det är viktigt att tillsätta konkurrenskraftsutredningen.
            Varken Socialdemokraterna, Vänsterpartiet, Miljöpartiet eller
            Sverigedemokraterna har stött förslaget om en ny konkurrenskraftsutredning
            för svensk åkerinäring, trots att branschen har efterfrågat detta.
            Det kan inte tolkas på något annat sätt än att man tycker att
            det är bra som det är och att utredningen inte behövs.
          </note>
          <note>
            Jag skulle gärna vilja ha svar i dag från regeringspartierna
            och även Sverigedemokraterna när det gäller frågorna om konkurrenskraftsutredningen.
            I fråga om trafikpolisen: När har vi en fungerande trafikpolis
            i Sverige? När har vi alkobommarna på plats i Sverige? Och varför
            säger Socialdemokraterna, Miljöpartiet, Vänstern och Sverigedemokraterna
            nej till en konkurrenskraftsutredning, som efterfrågas av branschen?
          </note>
          <note>
            Herr talman! Jag vill avslutningsvis önska trafikutskottets ledamöter,
            trafikutskottets kansli, talmannen och talmanskansliet glad påsk.
            Jag hoppas att alla passar på att äta så många svenska ägg som
            möjligt – det skapar jobb och tillväxt i Sverige.
          </note>
          <note>
            (Applåder)
          </note>
          <note>
            I detta anförande instämde Erik Ottoson, Jessica Rosencr antz
            och Boriana Åberg (alla M), Göran Lindell (C) samt Robert Halef
            (KD).
          </note>
          <note type="speaker">
            Anf. 76 PER KLARBERG (SD):
          </note>
          <note>
            Herr talman! Transportstyrelsen har gjort en utredning som pekar
            på en rad brister och tillämpningar som är unika för Sverige avseende
            yrkesmässig trafik. Utifrån detta kan man konstatera att det finns
            ett stort behov av att göra en större översyn av Transportstyrelsens
            arbete och tillämpning. En sådan översyn bör belysa hur Transportstyrelsen
            i egenskap av tillsynsmyndighet hanterar sitt uppdrag, och i detta
            bör bland annat ingå att lägga ett tydligt fokus på att bedöma
            rimligheten i nuvarande tillsynsavgifter, men därutöver se på
            vid vilka fel sanktionsavgifter verkligen ska utgå till företag
            vid överträdelser av kör- och vilotidsregler.
          </note>
          <note>
            Jag vill framhålla att Sverige måste ha ett system som inte bestraffar
            svenska åkerier och chaufförer hårdare än de utländska åkerierna.
            Jag anser att det nuvarande systemet för att kontrollera kör-
            och vilotider inte är ändamålsenligt för att kunna upptäcka de
            olika typer av avancerat fusk som förekommer med förares kör-
            och vilotider. Därför bör det läggas större fokus och ökad prioritet
            på att genomföra kontroller på väg. De fuskmetoder som används
            på vägen, som magneter på färdskrivare, dubbla förarkort, falska
            utbildningar och falska körkort, måste med kraft motarbetas genom
            fler vägkontroller. De svenska reglerna bör ses över för att man
            ska undvika att dagens ojämlika konkurrenssituation mellan transportföretag
            med verksamhet i olika länder blir permanent.
          </note>
          <note>
            Herr talman! Jag vill även p eka på den utvärderingsrapport i
            fråga om tillämpning och sanktionering vid kontroll av kör- och
            vilotider som Transportstyrelsen presenterade i mars 2015.
          </note>
          <note>
            I utvärderingen anger Transportstyrelsen att den över tid har
            sett ett behov av att utreda hur myndighetens tillsyn och tillämpning
            av reglerna för kör- och vilotider utförs och att detta omfattar
            en analys av genomförda företagskontroller och en analys av domar
            som motiverar praxisändring. I utvärderingen beaktades även att
            branschen har framfört synpunkter på att regelverket är alltför
            fyrkantigt. I utvärderingen ingick en internationell jämförelse
            som visade att flera länder har valt att underlåta att utfärda
            sanktioner mot transportföretag om endast enstaka mindre överträdelser
            konstateras. Då förekommer det i stället att en varning utfärdas.
          </note>
          <note>
            Jag vill i sammanhanget påminna om att riksdagen i maj 2015 riktade
            ett tillkännagivande till regeringen om att se över möjligheten
            att tillåta mindre avvikelser från kör- och vilotidsreglerna för
            yrkesmässig trafik. Trafikutskottet pekade i sin beredning på
            att det finns en EU-gemensam arbetstidsreglering inom den yrkesmässiga
            trafiken som fyller sitt syfte på så sätt att den bidrar till
            att ge alla chaufförer inom EU samma förutsättningar. Utskottet
            pekade samtidigt på att till exempel Danmark har tolkat reglerna
            om kör- och vilotider inom yrkesmässig trafik mer generöst och
            att de har accepterat en form av generell eftergift för kör- och
            vilotider på ca 5 procent. Mot denna bakgrund ansåg utskottet
            att regeringen borde undersöka om den hantering som Danmark har
            valt är förenlig med EU-bestämmelserna på området.
          </note>
          <note>
            Mot bakgrund av riksdagens tillkännagivande ser jag positivt
            på att Transportstyrelsen i oktober 2015 fick i uppdrag att följa
            upp genomförda reformer och utreda vissa aktuella frågor inom
            yrkestrafiken, där det som en del bland annat ingår att se över
            möjligheten att tillåta mindre avvikelser från reglerna om kör-
            och vilotider.
          </note>
          <note>
            Jag kan samtidigt konstatera att Transportstyrelsen, enligt direktivet
            till utredningen, ska slutredovisa detta arbete senast den 1 maj
            2017 – en utredningstid på hela ett och ett halvt år. Jag anser
            att den angivna utredningstiden är alltför lång eftersom det framgick
            av den utvärdering som Transportstyrelsen presenterade i mars
            2015 att det redan i dag finns exempel på andra länder som har
            valt andra system som är mer flexibla än det svenska såtillvida
            att mindre avvikelser från kör- och vilotidsreglerna tillåts innan
            sanktionsavgift ska utgå.
          </note>
          <note>
            Jag anser att utredningstiden för Transportstyrelsens uppdrag
            är minst sagt utdragen och att utredningstiden därför bör kortas
            ned med syftet att införa möjlighet till mindre avvikelser från
            kör- och vilotider senast under 2016.
          </note>
          <note>
            Herr talman! Med anledning av det som jag har anfört vill jag
            ställa mig bakom samtliga våra reservationer, men för tids vinnande
            yrkar jag bifall endast till reservation 3.
          </note>
          <note>
            I detta anförande instämde Jimmy Ståhl (SD).
          </note>
          <note type="speaker">
            Anf. 77 GÖRAN LINDELL (C):
          </note>
          <note>
            Herr talman! Sverige är ett land med stora avstånd, med gott
            om plats, med rika råvarutillgångar av olika slag och med en väl
            utbyggd industri som tar hand om och förädlar produkter för en
            global marknad. Vi är ett av de mest exportberoende länderna,
            och de t mesta av det som vi skickar i väg och mycket av det som
            vi köper är skrymmande och tunga produkter. Allt detta genererar
            naturligtvis ett gigantiskt transportbehov, och det innebär utmaningar
            av olika slag. Den åkeriverksamhet som utvecklas tillsammans med
            övriga trafikslag utgör i dag en viktig del av det moderna Sverige,
            en del som hamnat i debattens fokus på flera olika sätt.
          </note>
          <note>
            Ett område för debatt handlar om klimatfrågan. Det faktum att
            transportsektorn står för en stor del av utsläppen från fossilbränsleförbränning
            är en aspekt som inte direkt ska beröras i dagens debatt, men
            det är däremot en faktor som kommer att kräva investeringar i
            bland annat ny teknik framöver. Därmed behövs en näring med sund
            ekonomi och med framtidstro.
          </note>
          <note>
            Ett annat område för debatt handlar om bra och dåliga transportslag.
            Det är en debatt som ibland blir något bisarr. Med närmast religiösa
            undertoner sjungs då järnvägens lov, och sjöfarten får ibland
            hänga med i beskrivningen av goda transportslag att ställa mot
            den onda lastbilstrafiken.
          </note>
          <note>
            För Centerpartiet är detta helt fel utgångspunkt. Alla transportslag
            kommer att behövas, och politiken har en viktig roll i att ge
            dem bra förutsättningar att utvecklas. Då ska deras förtjänster
            premieras och de utmaningar som alla har mötas med en positiv
            utgångspunkt. När till exempel lastbilstrafiken ser möjligheter
            för bättre miljö och ekonomi med tyngre och längre fordon försöker
            vi hitta lösningar för att förverkliga deras planer. Miljöpartiet
            säger nej och föreslår, såvitt jag förstår, i stället kortare
            fordon. Vad regeringen har för förslag väntar vi fortfarande på.
            Tåg och fartyg ska på samma sätt stödjas i sin utveckling mot
            bättre konkurrenskraft, och vi från Centerpartiet ser här stora
            möjligheter.
          </note>
          <note>
            Ett tredje område för debatt är konkurrenskraften gentemot företag
            som på olika sätt åsidosätter de regler som finns till exempel
            för hur länge man får sitta bakom ratten, hur många transporter
            man får göra inom landet om man är utländsk åkare med mera – alltså
            olika former av fusk med de regler som gäller. Dessa regler har
            ju tillkommit inte minst för att vi ännu inte har nått en sådan
            utjämning mellan länderna i EU att vi kan konkurrera fritt utan
            begränsningar, vilket är det långsiktiga målet. För att denna
            mellanform ska fungera krävs det att vi har ett regelverk som
            ger acceptabla konkurrensvillkor för den inhemska åkerinäringen
            och att dessa lagar och regler följs.
          </note>
          <note>
            Allianspartierna efterlyser i sin reservation 1 en utredning
            av åkerinäringens konkurrenskraft. Att se hur våra svenska åkeriers
            konkurrenskraft i ett brett perspektiv står sig och vilka åtgärder
            som kan behövas för att ytterligare justera situationen skulle
            vara mycket värdefullt. Att se sanningen i vitögat brukar vara
            bra mycket bättre än att skjuta frågan framför sig.
          </note>
          <note>
            Herr talman! Jag skulle i detta sammanhang också vilja peka på
            betydelsen av andra metoder som kan medverka till, som det brukar
            heta, sj ysta villkor. Fler lagar och hårdare kontroll är nämligen
            ofta både långsamma och ganska trubbiga instrument. Ett av de
            mest förhoppningsfulla projekt av denna typ är det så kallade
            Fair Transport-konceptet, där Sveriges åkeriföretag arbetar med
            ett kvalitetsprogram där anslutna åkerier förbinder sig att, lite
            slarvigt uttryckt, u ppträda sj yst både arbetsrättsligt och miljömässigt
            och att följa trafikregler och skattelagar.
          </note>
          <note>
            Tänk er ett utbyggt koncept enligt denna modell och en överenskommelse
            från transportköpare om att de kräver att företagen som de köper
            tjänster av är Fair Transport-certifierade. Tanken svindlar. Trafikutskottet
            skulle få ett enklare beting, och villkoren på vägarna skulle
            bli helt annorlunda. Det skulle i princip kunna ske så snabbt
            som när nuvarande transportavtal löper ut. Ända ut i konsumentledet
            skulle man kunna påverka. På samma sätt som vi i dag ställer krav
            på rimliga arbetsförhållanden, förbud mot barnarbete och minimal
            miljöpåverkan i produktio nen skulle vi kunna kräva en sj yst
            transport av produkten till kunden – Fair Transport. Detta kan
            låta som ett meningslöst önsketänkande. Men i princip undrar jag
            vad det egentligen är som hindrar.
          </note>
          <note>
            Jag ska tala lite grann om taxi. På liknande sätt som åkerinäringen
            har taxi under senare år utsatts för förändringar som rejält har
            påverkat branschen. Det handlar om avregleringar och ändrade upphandlingsformer.
            Att köra taxi är ett intressant jobb för många nyanlända, vilket
            skapar ökande konkurrens om jobben. Ny teknik som utmanar traditionella
            metoder påverkar också. När det gäller den nya tekniken kan man
            konstatera att lagstiftaren än en gång kommer på efterkälken.
            Här behövs förtydligande regler om vad som är taxiverksamhet och
            vad som är samåkning respektive vilka fordon som kan och bör undantas
            från krav på taxameter.
          </note>
          <note>
            Herr talman! Låt mig sammanfattningsvis slå fast två grundläggande
            faktorer för hur vi i Centerpartiet tänker när det gäller både
            åkeri- och taxi ­ näringen. Vi vill ha branscher med en sund konkurrens
            på en så öppen marknad som möjligt, där även mindre företag kan
            verka och där nya tek ­ niska landvinningar utvecklar näringarna
            och gynnar miljön. En annan sak som är lika viktig är att om detta
            ska ske förutsätter det att de lagar och regler som byggs upp
            för att skapa en väl fungerande marknad följs upp noga och att
            överträdelser bekämpas. Vi menar att den senare uppgiften är enormt
            svår för våra myndigheter om vi inte får ett nära samarbete med
            och en bra accept ans bland berörda parter för sj ysta villkor
            på marknaden.
          </note>
          <note>
            Herr talman! Med detta yrkar jag bifall till den gemensamma alliansreservationen
            1. Naturligtvis står jag bakom alla våra övriga reservationer.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Erik Ottoson, Jessica
            Rosencrantz och Boriana Åberg (alla M) samt Robert Halef (KD).
          </note>
          <note type="speaker">
            Anf. 78 EMMA WALLRUP (V):
          </note>
          <note>
            Herr talman! Under senare år har svensk lastbilstrafik blivit
            hårt utsatt för internationell konkurrens. En stor del av den
            internationella konkurrensen på svenska vägar sker genom att utländska
            bilar kör längre än vad som är tillåtet och att de därmed överskrider
            gällande cabotageregler. Nuvarande regler anger att man får köra
            enbart transporter av tillfällig art och innebär att en utländsk
            transportör som avslutat en internationell godstransport får utföra
            högst tre inrikes transporter i ett annat EU-land under sju dagar.
            Detta regelverk är ganska svårt att få att fungera därför att
            det är ganska lätt att smita från det och missbruka det.
          </note>
          <note>
            Konkurrensen blir allt hårdare, och de utländska lastbilarnas
            marknadsandel på vägarna ökar. Samtidigt har hela samhällets företagsetik
            förändrats, och allt fler företag utnyttjar billiga transporter.
            Detta måste förändras till det bättre.
          </note>
          <note>
            Det som vi nu ser är oetiskt och ett utnyttjande av arbetskraft
            på ett sätt som inte är värdigt.
          </note>
          <note>
            Svenska Transportarbetareförbundets rapporter visar att åkerier
            som är baserade i ett land använder sig av bemanningsföretag för
            att hyra in kraftigt underbetalda chaufförer från ett annat land.
            Dessa kör svensk inrikestrafik olagligt. Under de villkoren har
            många svenska åkare svårt att överleva över huvud taget, och många
            har fått lägga ned. Jag anser att det behövs åtgärder som stärker
            regleringarna så att vi kommer till rätta med det här. Vi måste
            värna de åkare som faktiskt är nära oss, våra inhemska åkare,
            och som kör med bättre lastbilar. De har bättre miljöstandard
            i sina bilar och bättre villkor för sina chaufförer.
          </note>
          <note>
            Social dumpning är ett stort problem, och de usla villkoren för
            chaufförerna och den osunda konkurrenssituationen har gått över
            alla gränser. Därför skulle vi i Vänsterpartiet vilja se just
            den modell i Sverige som Sten Bergheden sa att man har backat
            från i Holland. Jag har pratat med Transportarbetareförbundet
            i dag, och de intygar att de inte har fått någon som helst rapport
            om att Holland backar från denna modell. Snarare är det så att
            det gjordes en utredning av om modellen skulle fungera gentemot
            EU-reglerna – och att utredningen visade att det var möjligt.
          </note>
          <note>
            Det var ett par tre år sedan utredningen gjordes, och utredarna
            kom fram till att det är helt möjligt att göra som i Holland.
            Man ska vara direktanställd, och det ska inte gå att smita genom
            att ha en F-skattsedel trots att man inte är egenföretagare. Om
            vi hade direktanställningar skulle det också hjälpa för att komma
            åt underentreprenörer som inte sköter sig. Det är en alltså en
            väldigt bra modell som jag verkligen hoppas att regeringen tar
            nya tag och tittar på. I dagens läge är det nämligen bara Vänsterpartiet
            som driver denna modell, och den är faktiskt väldigt positiv.
            Det man har sett i Holland är att lönerna har höjts och förhållandena
            blivit bättre för åkarna. Jag tycker verkligen att vi ska ta situationen
            på allvar och se över modellen.
          </note>
          <note>
            Vänsterpartiet vill att vi ska jobba gentemot hela EU för att
            pressa upp villkoren så att arbetsvillkor blir bättre. Men vi
            ska kunna gå före och visa vad som kan göras, precis som man gör
            i Holland, för att kunna använda det som hävstång gentemot EU
            och visa att vi kan lyckas få såväl en funk ­ tionell transport
            som bra miljöstandard och bra arbetsmiljö.
          </note>
          <note>
            Vägslitageavgiften lyftes fram som någonting som skulle motarbeta
            branschen, men det är faktiskt så att de som är insatta i detta
            inser att vägslitageavgiften snarare skulle hjälpa till att reglera
            osunda transporter. Det är just för att man har en gps i bilarna
            när man använder sig av vägslitageavgift, för att mäta hur långt
            bilarna körs. Då kommer man automatiskt att få bättre kontroll
            på bilarna, och man kan se om de har tillstånd, om de sköter sina
            kör- och vilotider och så vidare. Ma n får en bättre kontroll
            över lag.
          </note>
          <note>
            För att minska de illegala cabotagetransporterna är det angeläget
            att vi har möjlighet att kontrollera, och där behövs det mer insatser
            från polisen. Vänsterpartiet skulle vilja se den danska modellen,
            där man har en specialstyrka hos polisen som är specialutbildad
            och bara ägnar sig åt att kontrollera lastbilstransporter. Vi
            vill också lägga extra pengar på detta för att, som i Danmark,
            jobba effektivt och komma åt dessa saker. Vi har gjort ett utspel
            om detta och skulle vilja se det framöver. I övrigt ser vi positivt
            på att det i betänkandet lyfts fram att polisen ska specialutbildas.
            Det tycker vi är bra, men vi vill gå ännu längre. Man har nämligen
            jobbat bra i Danmark, och vi tycker att vi borde ta efter det
            i Sverige. Detta är nämligen såväl ett trafiksäkerhetsproblem
            och ett arbetsmiljöproblem som ett problem för våra inhemska lastbilsåkare.
          </note>
          <note>
            Jag vill också trycka på medborgarinitiativet Fair Transport,
            som man gärna får skriva under. De samlar namn runt om i Europa
            för att just trycka på för och få till stånd att frågan kommer
            upp på dagordningen i EU. Jag vill därför tipsa om det – skriv
            gärna på detta! De behöver 1 miljon namn ­ underskrifter, så det
            behöver spridas.
          </note>
          <note>
            I anslutning till hela diskussionen om avregleringen av arbetsmarkna
            ­ den – som min kollega i trafikutskottet nämnde tidigare handlar
            detta om avregleringar av branscherna – vill jag bara uppmärksamma
            att det sedan vi gick med i EU är katastrofalt på nästan alla
            trafikutskottets områden när det gäller arbetsmiljön. Här skulle
            jag faktiskt vilja uppmärksamma Socialdemokraterna på att det
            var en ganska stark högerlobbyism, kan man läsa om, som ville
            att Sverige skulle gå med i EU för att driva Socialdemokraterna
            åt höger. Jag skulle vilja att alla tänkte efter och frågar sig
            vad som har hänt. Har vi gjort det? Har politiken drivits åt höger?
            Hur ser det egentligen ut – hur långt har försämringarna på arbetsmarknaden
            gått? Är det någonting vi kan godta?
          </note>
          <note>
            Jag tar upp detta därför att jag tycker att det är en viktig
            fråga att fundera över systemmässigt. Vi ser nu på så många områden
            arbetsförhållanden som är totalt undermåliga och miltals ifrån
            det Sverige har stått för – det socialdemokrater har kämpat för
            och det Vänsterpartiet ofta har gått före med i olika förslag,
            också i riksdagen, tidigare. Socialdemokraterna har stått där.
            Men vad ser vi nu? Det håller på att fallera! Det är inte okej.
            Jag tycker att vi ska göra en djupare analys av hela den här problematiken
            och fundera över hur vi kommer till rätta med detta. Det går inte
            bara att putsa i kanterna, utan det har skett ganska stora förändringar
            på arbetsmarknaden som inte är helt lätta att komma till rätta
            med.
          </note>
          <note>
            Jag ska inte gå in på taxifrågorna så mycket, men det är också
            ett väldigt stort område som är avreglerat. Jag tycker att det
            behöver göras en uppföljning ganska snart av de nya insatser vi
            har gjort på taxiområdet. När vi pratar med chaufförer kan vi
            nämligen se att arbetssituationen inom taxinäringen fortfarande
            är helt undermålig. Vänsterpartiet skulle vilja se mycket starkare
            styrmedel på plats för att som i många andra länder ha en tydligare
            styrning av hur många bilar man har. I dagens läge, i och med
            avregleringen, ser vi proppat med bilar i storstäderna. Det gör
            att löner och arbetsvillkor dumpas. Samtidigt har vi knappt några
            taxibilar i glesbygden, inte ens till färdtjänst och skolskjuts.
            Detta behöver vi se över mycket mer. Det kommer inte upp så konkret
            i detta betänkande att vi ska diskutera det mer här, men det är
            en fråga vi ska bära med oss.
          </note>
          <note>
            Jag vill med detta yrka bifall till vår reservation nr 2.
          </note>
          <note type="speaker">
            Anf. 79 STEN BERGHEDEN (M) replik:
          </note>
          <note>
            Herr talman! Tack för inlägget, Emma Wallrup! Jag tänkte att
            jag skulle kunna få några klargöranden, med tanke på att ni ingår
            i regeringsunderlaget. Det är ändå ni som tillsammans med regeringen
            fattar beslut om hur vi ska finansiera olika saker och lösa de
            problem som finns.
          </note>
          <note>
            Du sa att det handlar om att på något sätt gynna de åkerier som
            ändå sköter sig, alltså att de ska ha det bättre. Därför måste
            min första fråga bli: Hur mycket bättre har svensk åkerinäring
            fått det av ert stöd till regeringen när det gäller konkurrenskraft?
            Ni har nämligen lagt på 50 öre på dieseln för just de svenska
            åkerier som kör omkring med de kanske mest miljövänliga bilarna
            i Europa, vilket konkurrerar ut dem med 30 000 kronor per år.
            Har det gynnat dem som sköter sig här i Sverige att ge dem högre
            skatt?
          </note>
          <note>
            Min andra fråga är hur mycket bättre det kommer att bli med en
            vägslitageavgift för företagen här i Sverige. Varför ska de stanna
            kvar med sin verksamhet här när lastbilstransporterna kommer att
            bli 4 miljarder dyrare per år? Är det att gynna svensk åkerinäring
            och svenska företag?
          </note>
          <note>
            Det tredje jag vill fråga om är hur du och Vänsterpartiet ställer
            er till att utredningen kommer fram till att man ska låta polisen
            utföra alkotester vid våra gränsstationer i stället för att sätta
            upp alkobommar. Delar du den uppfattning utredaren har? Även vår
            minister har i vissa lägen sagt att det skulle kunna vara en möjlig
            väg framåt.
          </note>
          <note type="speaker">
            Anf. 80 EMMA WALLRUP (V) replik:
          </note>
          <note>
            Herr talman! Under er tid hann ni verkligen inte göra mycket,
            Sten Bergheden. Det mesta som har kommit till för att hjälpa de
            svenska åkerierna är ju det som har skett under den här mandatperioden.
            Det måste vi ha med oss. Det som har skett är bland annat möjligheten
            till klampning och starkare sanktionsavgifter, vilket just kontrollerar
            dem som inte sköter sig bättre och på så vis gynnar de svenska
            åkerierna.
          </note>
          <note>
            Precis som jag sa innan är vägslitageavgift en väldigt god möjlighet
            att ytterligare kontrollera att vi har lastbilar som kör enligt
            reglerna eftersom de har gps och man därmed får en utökad kontroll.
            Det är någonting som skulle hjälpa.
          </note>
          <note>
            Det finns problem med er konkurrenskraftsutredning som ni vill
            tillföra. Har ni tänkt er att vi ska närma oss Bulgariens nivåer
            eller de avarter vi ser som beror på att de har väldigt svårt
            att överleva, få jobb och så vidare, och därför tar jobb till
            urusla villkor, vilket vi inte behövt göra i Sverige hitintills?
            Vad tänker ni er i det hänseendet att en konkurrenskraftsutredning
            ska komma fram till?
          </note>
          <note>
            Jag tror snarare att vi, som många åkerier efterfrågar, ska kontrollera
            dem som inte sköter sig bättre med en polisinsats som den man
            har jobbat med i Danmark som har visat sig väldigt effektiv och
            med vägslitageavgifter. Vi har gps och kan få kontroll över bilarna
            bättre med klampning och sanktionsavgifter. På så sätt styr vi
            upp så att vi kan skydda de svenska åkarna.
          </note>
          <note>
            Jag vill återkomma till alkobommarna. Där känner jag att jag
            vill ha lite mer bakgrundsinformation innan jag kan ta ställning
            till en sådan utredning.
          </note>
          <note type="speaker">
            Anf. 81 STEN BERGHEDEN (M) replik:
          </note>
          <note>
            Herr talman! Jag kan börja med att korrigera Emma Wallrup lite
            med tanke på vem som har gjort vad. Utredningen om klampning,
            sanktionsavgifter och frakthandlingar i bil var färdig i maj 2014.
            Den har den nuvarande regeringen inte gjort någonting med mer
            än att leverera den till riksdagen för ett beslut. Det var vad
            man lyckades åstadkomma. Däremot har regeringen tillsatt en massa
            nya utredningar som vi har beställt som inte kommer att levereras
            till riksdagen för beslut inom överskådlig tid. Det är allvarligt.
          </note>
          <note>
            När det gäller den andra delen fick jag inget svar när det gäller
            diesel ­ skatten. Har det stärkt svensk åkerinäring, om du nu
            vill göra det i regeringen, att vi beskattar varje lastbil med
            ca 30 000 kronor mer per år i dieselskattehöjningar när vi redan
            i dag ligger i Europas högsta skikt för dieselskatter? Stärker
            det verkligen svensk åkerinäring och gynnar den? Jag vill gärna
            ha en kommentar om hur ni i regeringsunderlaget arbetar med den
            frågan.
          </note>
          <note>
            Också jag välkomnar att man ser över polisen. Jag tycker att
            det är bra. Jag utgår från att ni kommer att ställa kravet på
            regeringen att man tittar vidare på en trafikpolis som fungerar
            i Sverige. I dag har man nedmonterat den med ert goda minne. Det
            finns alla möjligheter till förbättrings ­ potential genom att
            gå in och ge ett tydligare uppdrag och göra en satsning på trafikpolisen
            så att vi kan efterleva de krav som vi har ställt upp.
          </note>
          <note>
            När det gäller en konkurrenskraftsutredning hade det varit bra
            om Emma Wallrup hade läst igenom vårt tillkännagivande. Det handlar
            om att vi vill utreda vad det är som skiljer. I nästa steg ska
            vi självklart diskutera vad vi kan förbättra. Behöver vi sänka
            dieselskatterna och sänka arbetsgivaravgifterna för att svensk
            åkerinäring ska kunna vara med och konkurrera? Om du hade läst
            vår reservation kanske du hade stött den.
          </note>
          <note type="speaker">
            Anf. 82 EMMA WALLRUP (V) replik:
          </note>
          <note>
            Herr talman! Jag har läst er reservation. Det är lite oroande
            om ni vill sänka nivån på fel sätt. Jag är lite orolig att ni
            kommer att landa på sådana beslut. Vi får väl se vad er utredning
            leder till.
          </note>
          <note>
            Åtgärderna kom inte på plats under er period, men ni hade också
            såda ­ na förslag som nu har kommit på plats i delar. Det är väl
            positivt att alla partier i dag inser att avregleringen efter
            EU-inträdet har gått för långt och att det inte fungerar. Det
            är väldigt lovvärt ju fler som inser att vi kan pres ­ sa på åt
            ett sundare håll för våra arbetstagare, och så vidare. Det är
            ingen som mår bra av detta.
          </note>
          <note>
            Det som ni däremot utredde under er regeringstid som jag inte
            är så positiv till var den holländska modellen. Ni utredde den
            och sa sedan att den inte skulle införas. Det tycker jag är jättesynd.
            Det har visat sig att man har fått bättre löner och bättre arbetsvillkor
            i Holland. Det är en funktionell modell.
          </note>
          <note>
            Vad gäller dieselskatten var jag på årskonferensen för HCT, tunga
            transporter, och satt i panelen där. Jag talade med många åkare
            som efterfrågade satsningar på HVO, eftersom det är framtiden.
            De längtade efter politiska styrmedel som stöder de alternativa
            icke-fossila bränslena. Det behövs insatser för det. De flesta
            som satsar på ny teknik går över till den.
          </note>
          <note>
            Dieselskatten är kanske ett mindre problem. Det är snarare ett
            större problem att det inte finns tillräckligt med insatser för
            det förnybara, vilket vi skulle behöva se.
          </note>
          <note type="speaker">
            Anf. 83 LARS TYSKLIND (L):
          </note>
          <note>
            Herr talman! Jag börjar med att yrka bifall till utskottets förslag
            i be ­ tänkandet förutom vad gäller utskottets ställningstagande
            under punkterna 1 och 7 , som handlar om översyn om villkoren
            inom åkerinäringen respek ­ tive krav på taxameter. Där har vi
            i stället reservationer från Liberalerna tillsammans med övriga
            allianspartier. Jag yrkar enbart bifall till reserva ­ tion nr
            1 men står även bakom den andra.
          </note>
          <note>
            Liberalernas utgångspunkt när det gäller dagens ämne yrkestrafik
            och taxi är inte speciellt unikt. Det är glasklart att vi står
            bakom att det alltid ska löna sig att följa regelverket även vid
            yrkesmässiga transporter. Det är inget undantag. Det gäller även
            motsatsen. Det måste vara stor risk att bli upptäckt. Om man blir
            upptäckt med fusk och inte följer regelverket ska man kunna få
            kännbara sanktioner.
          </note>
          <note>
            Det som har nämnts tidigare här i dag är naturligtvis oroande.
            Vi har brister i kontrollen, och trafikpolisens resurser är inte
            till fyllest. Vi behöver med andra ord tydliga och kontrollerbara
            regler. Det är grunden för att vi ska kunna ha en sund konkurrens
            på lika villkor. Det är egentligen det vi talar om allihop.
          </note>
          <note>
            Det betyder i nte alltid att man konkurrerar om samma produkt.
            Det är som på många andra områden där Sverige konkurrerar med
            mervärden. Det handlar inte alltid bara om pris, utan det handlar
            också väldigt mycket om kvalitet. Det är där som de svenska åkerierna
            i dag klarar att konkurrera på ett ganska bra sätt.
          </note>
          <note>
            När vi talar om yrkestrafik i trafikutskottet är det gammal tradition
            att vi per definition talar om vägtransporter. Yrkestrafik är
            så mycket mer. Jag tror att det var Göran Lindell som tidigare
            lyfte fram att vi hela tiden måste ha kvar det transportslagsövergripande
            tänkesättet. Det handlar om att utnyttja varje transportslag optimalt.
            Den diskussionen får vi lägga åt sidan och ta i ett annat sammanhang.
          </note>
          <note>
            Herr talman! Förutom att vi ska ha lika och sunda konkurrensvillkor
            är miljöaspekterna centrala i sammanhanget. Det handlar om utveckling
            av alternativa bränslen. Vi har nu exempel på stor inblandning
            av biodiesel i vanlig diesel. Det pågår experiment och pilotprojekt
            med utveckling av eldrift. Det finns även det som pågår inom branschen
            med olika körsätt och hur man hanterar bilar. Man gör stora miljövinster
            genom minskad bränsleåtgång.
          </note>
          <note>
            Det finns en annan del där vi tyvärr kan konstatera att det har
            gått lite i stå. Det kanske vi kan få besked om senare. Det känns
            ganska uppenbart att detta med längre och tyngre lastbilar är
            någonting som regeringen brottas med. Jag har uppfattat det som
            att Socialdemokraterna tycker att det är en ganska bra idé men
            att Miljöpartiet tycker att det är en ganska dålig idé. Det är
            någonting som regeringen har att hantera.
          </note>
          <note>
            Hur som helst kan vi ha både tyngre och längre lastbilar i Sverige.
            Vi har konkurrensmässigt en fördel men även miljömässigt. Det
            har inte minst det gamla projektet – som vi väl får säga nu för
            tiden – En trave till visat. Där hade man 20 procent mindre bränsleåtgång
            för samma transportmängd. Det finns också sådana aspekter med
            i detta.
          </note>
          <note>
            Jag vet att man kan ha andra diskussioner. Men det handlar fortfarande
            om ett transportslagsövergripande tänk och att utnyttja varje
            transportslag optimalt. Det är ett väldigt positivt initiativ
            som har tagits av branschen själv med Fair Transport. Det var
            någon annan som talade om Fairtrade här förut. Det är ett sätt
            att visa att vi står för klimatsmart och trafiksäkert körsätt
            med goda arbetsförhållanden. Ska man på något vis kunna kräva
            beställaransvar på rätt sätt måste man ändå kunna presentera varan
            eller produkten på det sättet. Jag tror trots allt att det kommer
            att ske en omsvängning och att detta kommer att bli en konkurrensfördel
            i och med att man inom olika branscher kommer att kunna lyfta
            fram att våra transporter sker på ett klimatsmart och bra sätt.
          </note>
          <note>
            Herr talman! Vi kan väl ändå slå fast att det fortfarande finns
            problem inom dagens yrkestrafik som måste lösas. Sten Bergheden
            gav tidigare en bra återblick över vad som har hänt under de senaste
            åren, och vi från Liberalerna tycker att det är bra att Transportstyrelsen
            i oktober fick i uppdrag att följa upp de reformer som har genomförts
            och att titta på nya saker inom framför allt EU-området som eventuellt
            kan ändras.
          </note>
          <note>
            Det handlar egentligen bara om initiativ som togs under alliansregeringens
            tid. Det senaste var den proposition som alliansregeringen lade
            fram i september 2014, före maktskiftet, om klampning. Där får
            jag rätta Sten Bergheden. Den levererades alltså inte av den nya
            regeringen, utan den var redan levererad och undertecknad av Catharina
            Elmsäter-Svärd som då var infrastrukturminister.
          </note>
          <note>
            Nu vill Liberalerna och övriga Alliansen gå vidare och ta ett
            helhetsgrepp om konkurrenssituationen. Inom andra branscher har
            man gjort så kallade konkurrenskraftsutredningar, och vi tycker
            att det är väldigt viktigt att man ser helheten i detta. Nu pågår
            en massa utredningar som har redovisats men tyvärr också hamnat
            lite i långbänk. Vi måste se till helheten och se vad det är vi
            ska lyfta fram med svensk åkerinäring, vad det är vi ska konkurrera
            med och vad vi har för konkurrensfördelar och mervärden och fokusera
            på detta. Det är det som reservation 1 handlar om.
          </note>
          <note>
            Slutsatsen är att det vidtogs ett stort antal åtgärder under
            alliansregeringens tid. Att vi nu utvärderar dessa är bra, men
            vi måste också gå vidare och titta på konkurrenssituationen för
            svensk åkerinäring i ett helhetsperspektiv. Detta är egentligen
            budskapet från Alliansens och Liberalernas sida i detta betänkande.
          </note>
          <note>
            Jag avstår från att säga någonting om taxi, för det som behöver
            sägas om det har redan sagts.
          </note>
          <note>
            Jag kan avsluta med att jag är lite bekymrad över utvecklingen
            kring alkobommar, för jag trodde att vi var väldigt överens om
            att det är ett oerhört effektivt sätt att förebygga rattfylleri.
            Att åka fast i en alkokontroll i en hamn var något som hände de
            första dagarna när man hade satt upp det. Sedan visste i princip
            alla det, så det var oerhört effektivt från en förebyggande synpunkt.
          </note>
          <note>
            Jag vill därför verkligen uppmana regeringen att gå vidare och
            få detta på plats, för det är nog det mest kostnadseffektiva säkerhetsprojekt
            som har funnits på väldigt länge.
          </note>
          <note>
            I detta anförande instämde Sten Bergheden, Erik Ottoson, Jessica
            Rosencrantz och Boriana Åberg (alla M), Göran Lindell (C) samt
            Robert Halef (KD).
          </note>
          <note type="speaker">
            Anf. 84 ROBERT HALEF (KD):
          </note>
          <note>
            Herr talman! Kristdemokraternas syn på transportpolitiken har
            flera utgångspunkter: att utveckla välstånd, ta miljöhänsyn och
            underlätta resandet med mera. För ett glesbefolkat land som Sverige,
            med långa avstånd, har transporter en särskilt stor betydelse
            för person- och godstrafiken. Bra kommunikationer är en förutsättning
            för att vi ska kunna utveckla välståndet, öka sysselsättningen
            och tillväxten och inte minst stärka konkurrenskraften.
          </note>
          <note>
            Åkerinäringen är viktig för den ekonomiska tillväxten i landet.
            Den skapar jobb och bidrar till samhällsutvecklingen. Kristdemokraterna
            vill underlätta för företag och aktörer inom transportbranschen
            och förbättra branschens konkurrensvillkor.
          </note>
          <note>
            Herr talman! Mer måste göras för att beivra fusk inom såväl åkerinäringen
            som taxibranschen. Svensk åkerinäring är i dag utsatt för en hård
            internationell konkurrens och oseriösa aktörer som konkurrerar
            ut seriösa åkerier. Samtidigt som svenska lastbilschaufförer får
            betala tusentals sven ­ ska kronor vid överträdelse av kör- och
            vilotiderna kör en del utländska åkare längre än vad som är tillåtet
            enligt EU-regler och tolkar reglerna annorlunda. Den danska modellen
            bör snarast tillåtas i Sverige. Det gör det möjligt med mindre
            avvikelser av kör- och vilotider även för de svenska åkarna.
          </note>
          <note>
            Herr talman! Rätten till cabotagetransporter missbrukas av en
            del utländska transportföretag som utför en internationell transport.
            De har rätt att i ett annat land än etableringsmedlemsstaten utföra
            upp till tre inrikes transporter inom en sjudagarsperiod efter
            det att den internationella transporten utförts. En del åkare
            struntar dock i reglerna och kör många fler transporter.
          </note>
          <note>
            Riksdagen har under förra året fastställt en sanktionsavgift
            på 40 000 kronor i stället för böter vid överträdelse av bestämmelserna
            om cabotage. Även klampning har införts och ger möjlighet att
            hålla kvar ett fordon i 24 timmar för att få sanktionsavgiften
            betald eller för att brister på fordonet ska åtgärdas.
          </note>
          <note>
            Herr talman! Kristdemokraterna vill göra det möjligt att kvarhålla
            fordonet längre än 24 timmar så att sanktionsavgiften blir betald,
            detta för att främja en sund konkurrens mellan aktörerna på vägtransportområdet
            så att de kan arbeta på lika villkor.
          </note>
          <note>
            Under förra året uppgick ärenden som polisen rapporterade in
            till Transportstyrelsen om otillåtna inrikestransporter till 72.
            Av dessa hade 60 betalat förskott. Med en klampning längre än
            24 timmar kommer fler att tvingas betala sanktionsavgiften och
            följa reglerna.
          </note>
          <note>
            Herr talman! Risken för att bli kontrollerad är liten i dag,
            eftersom polisen och tullpersonalen är underbemannade. Detta gör
            att oseriösa aktörer som inte följer cabotagereglerna konkurrerar
            ut seriösa. Det är viktigt att polisen och tullen får mer resurser
            och möjlighet att säkerställa att lagar och regler som gäller
            för såväl de svenska som de utländska åkerierna i Sverige följs.
          </note>
          <note>
            Kristdemokraterna ser allvarligt på fusket inom åkerinäringen,
            och det måste tas på stort allvar för att inte seriösa aktörer
            ska slås ut från marknaden. Allianspartierna är oroliga över denna
            utveckling och anser att det behövs en bred utredning för att
            stärka svensk åkerinärings konkurrenskraft.
          </note>
          <note>
            Herr talman! Sedan taximarknaden avreglerades år 1990 har fler
            aktö ­ rer tillkommit och konkurrensen utvecklats. Fler jobb har
            tillkommit i taxi ­ branschen, och det har även lett till ett
            större utbud av taxiföretag.
          </note>
          <note>
            Detta är i grunden en bra utveckling som bör välkomnas. För att
            motverka de problem som man har kunnat se inom taxibranschen finns
            det en del förslag på förändringar, och några utredningar är nu
            på gång i syfte att förbättra Skatteverkets möjlighet att bedriva
            skattekontroll av taxiverksamheten och förhindra osund konkurrens
            av oseriösa åkare.
          </note>
          <note>
            Nya regler tillkom även under förra året. Ett exempel är kravet
            på att taxichaufförer innan en resa påbörjas ska lämna en bindande
            prisuppgift till kunden om priset överstiger 500 kronor så att
            inte kunden blir lurad och överraskad av ett slutpris på flera
            tusen kronor för resan.
          </note>
          <note>
            Herr talman! För att bekämpa fusket inom branschen behövs regler
            som kan bidra till att motverka de problem som vi har kunnat se
            inom branschen. Men för att de nya bestämmelserna inte ska vara
            verkningslösa anser Kristdemokraterna att det behövs mer informationsinsatser
            om gällande regler och en ökad tillsynskontroll.
          </note>
          <note>
            Herr talman! Jag yrkar bifall till Kristdemokraternas och Alliansens
            gemensamma reservation nr 1.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Erik Ottoson och Jessica
            Rosencrantz (alla M).
          </note>
          <note type="speaker">
            Anf. 85 KARIN SVENSSON SMITH (MP):
          </note>
          <note>
            Herr talman! Jag skulle vilja vidga diskussionen om konkurrensvillkor
            inom godstransportnäringen genom att ha horisonten lite högre.
            Vi pratar om yrkestrafik, och den effektiva godstransporten handlar
            om väg, järnväg och sjöfart.
          </note>
          <note>
            I regeringsöverenskommelsen utgår vi från det som står i EU:s
            vitbok om att föra över långväga vägtransporter till järnväg och
            sjöfart. Och varför vill vi det? Jo, det är därför att regeringen
            har en hög ambition när det gäller att göra sig av med oljeberoendet
            och bli ett av världens första fossilfria välfärdsländer.
          </note>
          <note>
            78 procent av Sveriges oljeimport går till transportsektorn.
            Därför krävs det en energioptimering såväl inom vägtransporten
            som inom de andra sektorerna. Då är det viktigt att titta på friktionen.
            Jag har tagit upp det förut, men det är viktigt att förstå varför
            en transport alls drar mycket energi.
          </note>
          <note>
            Sjöfarten har den största fördelen här, eftersom friktionen mellan
            fartygsskrov och vatten är mycket liten om fartygen framförs i
            normal hastighet. Vattenvägen är för övrigt väldigt billig i både
            anläggning och underhåll.
          </note>
          <note>
            Järnvägen har stora fördelar. Den är väldigt energieffektiv jämfört
            med långväga lastbilstransporter med friktion mellan gummihjul
            och asfalt.
          </note>
          <note>
            Men alla vi som är det minsta insatta i hur det går till praktiskt
            vet förstås att alla transportslag behövs. Det gäller bara att
            fördela dem på rätt sätt och att ha rättvisa spelregler så att
            lastbilen kan fylla sin potential och järnvägen och sjöfarten
            sin.
          </note>
          <note>
            Det är mot den bakgrunden som regeringen har tillsatt en utredning
            om slitageskatt för lastbilstransporter. Det finns banavgifter,
            farledsavgifter och hamnavgifter. Nu gäller det också att se till
            att det blir rättvisa spelregler för lastbilstransporter i relation
            till de andra.
          </note>
          <note>
            Vi vill ha ett hållbart samhällsbygge. Det är en del av den svenska
            modellen. Då ska man ha sjysta regler för anställda och företag.
            Därför har regeringen varit proaktiv när det gäller att få ordning
            och reda och rättvisa konkurrensvillkor för vägen. Vi är också
            mycket positiva ti ll näringens initiativ till Fair Transport
            och de stärkta krav på upphandlingsansvar som bland annat Transportarbetareförbundet
            har framfört och som vi har diskuterat med dem om på ett utskottssammanträde.
            Men bristen på register över de lastbilstransporter som förekommer
            i Sverige är ett hinder för Transportstyrelsen och polisen att
            övervaka och se till att reglerna för cabotagetransporter och
            andra regler för vägen efterlevs. Detta att upprätta ett register
            för att få mer ordning är en av anledningarna till att Tyskland
            med flera länder har infört vägslitageskatt, eller Maut som det
            heter i Tyskland, för då har man med ett register kontroll över
            alla företag. Om Alliansen med sina krav på rättvisa spelregler
            vore trovärdiga skulle de sälla sig till de här kravet, för då
            skulle alla lastbilstransporter få betala samma oavsett var registreringsskylten
            hör hemma. Det kan räcka med att företag tar bättre ansvar för
            de anställda och betalar mer för dem utan att behöva bli utkonkurrerade
            av företag som kanske tankar billigare diesel och inte betalar
            för den förslitning av vägen som de ger upphov till. Svenska åkerier
            betalar för det i andra länder. Då finns det ingen anledning att
            vi inte ska ha bättre spelregler i Sverige.
          </note>
          <note>
            Om det är problem med osjyst konkurrens och delvis orimliga arbetsvillkor
            inom åkerinäringen är situationen ännu värre inom taxi. Det pågår
            nu en diskussion om att kräva att man lite mer sätter sig in i
            och förstår vad bildelning innebär. Det är vi förstås väldigt
            positiva till eftersom många privatbilar bara utnyttjas i liten
            utsträckning och vi har problem med utrymme i städerna och en
            för stor klimatpåverkan. Kan man då dela på bilen är det ju en
            fördel. Men om det är yrkesmässig trafik det är fråga om, om det
            är en chaufför som kör mot ersättning, vore det självklart att
            man ska betala skatt och arbetsgivaravgifter.
          </note>
          <note>
            Fenomenet Uberpop är ganska effektivt när det gäller att försöka
            undandra sig dessa bestämmelser, oavsett i vilket land de förekommer.
            Det har gått ganska bra för dem, och det skulle det förmodligen
            också göra för vanliga taxiföretag om de slapp skatt, arbetsgivaravgifter
            och kollektivavtal.
          </note>
          <note>
            För att se till att det finns bra villkor inom taxi och att taxinäringen
            ska kunna överleva och ha en sjyst konkurrens har regeringen tillsatt
            två utredningar för att å ena sidan se hur vi kan underlätta för
            och gynna bildelning som inte innefattar att man har anställda
            chaufförer och å andra sidan se till att den taxinäring vi behöver
            för bland annat färdtjänst och mycket annat får vettiga arbetsvillkor.
            Jag är alldeles övertygad om att vi kan återkomma med förslag
            när de här utredningarna är färdiga.
          </note>
          <note>
            Den svenska modellen innebär också att det ska vara säkert och
            tryggt. Jag tror att många associerar den med det. Vi är berömda
            i resten av världen för vår nollvision och att vi jämfört med
            andra länder har relativt få som omkommer i trafiken. Och nykterhet
            på vägen är helt strategiskt för att detta ska kunna gå i mål.
            Jag är som tidigare alkolåsutredare ganska besviken på att alliansregeringen
            inte tog ett enda av de förslag som jag lade fram i en utredning
            strax före valet 2006. Jag är positiv till att man åtminstone
            försöker göra något åt det som förekommer i våra hamnar och ser
            fram emot att samarbetsregeringen använder det utredningsmaterial
            som finns till att komma med förslag till hur alkobommar i alla
            hamnar ska bli en obligatorisk verksamhet. I Skåne har vi negativa
            erfarenheter av fallet där en enda onykter lastbilschaufför kunde
            näst intill utplåna en familj. Många av oss minns detta och vill
            göra det mesta för att det inte ska kunna upprepas.
          </note>
          <note>
            Jag har med stort intresse läst alla Alliansens reservationer.
            En oppositions uppgift är ju att leverera konstruktiva alternativ
            till regeringens förslag. Men jag måste erkänna att jag blev lite
            besviken när jag läste reservationerna, för var finns alternativen?
            Ja, ni kanske vill att någonting ska utredas mer eller att någon
            av de utredningar som regeringen har tillsatt ska arbeta fortare.
            Jaha! Hur vill ni komma åt det som egentligen är den kanske största
            frågan i den här debatten, nämligen fusket inom taxi? Jag läser
            i reservationen att ni vill ha mer informationsinsatser och ökad
            tillsynskontroll. Jag tror nog att ni får anstränga er lite mer.
          </note>
          <note>
            Jag yrkar bifall till utskottets förslag till beslut och avslag
            på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 86 LARS TYSKLIND (L) replik:
          </note>
          <note>
            Herr talman! Jag instämmer med Karin Svensson Smith i, som jag
            ock ­ så antydde i mitt anförande, att vi egentligen borde vidga
            horisonten lite. Traditionsenligt när vi pratar om yrkestrafik
            handlar det om vägyrkestrafik. Det som Karin Svensson Smith tar
            upp om energiåtgång är sanningar som vi nog alla håller med om
            . Ö verflyttning från väg till järnväg och sjöfart har naturligtvis
            ett värde. Det är energioptimering.
          </note>
          <note>
            Men jag tog även upp transportslagsoptimering. I det sammanhanget
            lyfte jag frågan om tyngre och längre lastbilar. Jag vet inte
            om Karin Svensson Smith inte ville prata om det och inte tyckte
            att det var så intressant. Men jag undrar hur den frågan går vidare,
            för det är inte helt okänt att det finns en motsättning mellan
            regeringspartierna just i den frågan och hur den nu hanteras från
            Miljöpartiets sida.
          </note>
          <note>
            Precis som jag sa finns det konkurrensargument för att ha längre
            och tyngre lastbilar. Det finns även miljömässiga argument. Det
            finns inget motsatsförhållande när det gäller att flytta över
            mellan transportslagen. Min fråga gäller alltså detta.
          </note>
          <note type="speaker">
            Anf. 87 KARIN SVENSSON SMITH (MP) replik:
          </note>
          <note>
            Herr talman! Jag använde hela den tid som var avsatt för anförandet,
            och då hann jag inte beröra alla detaljer. Men jag svarar gärna
            på Lars Tysklinds fråga.
          </note>
          <note>
            Jag har noggrant studerat både utredningen av fossilfrihet på
            väg och det klimatscenario som Trafikverket har tagit fram. Den
            största potentialen för att minska energiåtgången inom godstransportsektorn
            handlar om överföring av långväga lastbilstransporter till järnväg
            och sjöfart. Det är där potentialen är störst. Det är också därför
            EU:s vitbok lyfter detta som helt centralt om EU som helhet ska
            klara målen om minskat oljeberoende.
          </note>
          <note>
            Utöver det håller jag med Lars Tysklind om att det finns en energibesparingspotential
            inom varje transportsektor. Jag vet inte hur mycket man kan spara
            med längre tåg. Jag tror kanske inte att det är så mycket. Men
            när det gäller både sjöfart och vägtransporter finns det goda
            möjligheter att dels använda mindre energi, dels få till en övergång
            till förnybar energi.
          </note>
          <note>
            Av de saker som Lars Tysklind talade om i sitt anförande tror
            jag att HVO är det som vi främst borde lyfta inom transportsektorn
            om vi ska se till att närma oss målet om minskat fossilberoende.
            I dag är det besvärligt för de åkeriägare som vill minska oljeanvändningen
            inom transportnäringen. Tyvärr har ingen regering hittills lyckats
            hitta något bra grepp för att de ska kunna utföra sina nödvändiga
            transporter med ett mindre oljeinnehåll i tanken.
          </note>
          <note>
            När det gäller längre transporter pågår en beredning inom Regeringskansliet.
            Avsikten är att återkomma till riksdagen senare i år.
          </note>
          <note type="speaker">
            Anf. 88 LARS TYSKLIND (L) replik:
          </note>
          <note>
            Herr talman! Då ser vi fram mot att regeringen återkommer med
            frågan till riksdagen. Vi får se vad det innehåller.
          </note>
          <note>
            Karin Svensson Smith tog upp att hon är lite besviken, vad jag
            förstod, på de reservationer som finns. Det lät som att de inte
            var något alternativ. Jag tycker nog att vi ska se reservation
            1 om en konkurrenskraftsutredning även för denna bransch som något
            bra. Det pågår många utredningar, och det har varit många utredningar.
            Men det handlar just om att ta ett helhetsgrepp. Det har man gjort
            inom andra branscher, inte minst inom jordbruket. Där finns en
            sådan utredning gjord.
          </note>
          <note>
            Alla förslag som kommer fram i en sådan utredning kanske inte
            kan anammas direkt, men man får balansen mellan olika angreppspunkter.
            Vi tycker från Liberalernas sida och från övriga Alliansen att
            det vore bra i detta läge. Vi har genomfört en massa saker, och
            Transportstyrelsen följer nu upp det som har genomförts för att
            se om det var bra och om det får rätt effekt. Man får alltid vara
            beredd på att även om man tycker att åtgärden är bra när den införs
            är det inte per definition så att den till hundra procent får
            den effekt som man har tänkt sig, även om viljan har varit god.
            Jag tycker därför att det är bra att uppföljningen görs.
          </note>
          <note>
            Det är dags att ta ett helhetsgrepp på åkerinäringen för att
            se vad som egentligen är de svenska styrkorna och svagheterna
            i systemet. Vari ligger svårigheterna att konkurrera för svensk
            åkerinäring? Det handlar i princip om pris. Kvalitet tror jag
            att den svenska åkerinäringen står för; det är inte det som är
            bekymret.
          </note>
          <note>
            Det handlar om att kunna lyfta fram de svenska mervärdena i systemet,
            och då skulle en sådan här utredning kunna vara av stort värde.
          </note>
          <note type="speaker">
            Anf. 89 KARIN SVENSSON SMITH (MP) replik:
          </note>
          <note>
            Herr talman! Jag är positiv till uppföljning. Jag brukar sällan
            säga nej till det kravet inom trafikutskottet. Den uppföljning
            som har gjorts om sjöfartsnäringens konkurrensvillkor tycker jag
            tillförde debatten mycket nytt.
          </note>
          <note>
            För att få en bättre uppfattning om åkerinäringens situation
            bad jag Åkeriföreningens södra avdelning att sammankalla alla
            aktörer på ett möte i Malmö för att få reda på vad det är man
            vill ha, vad det är man är bekymrad över och vad det är man efterlyser
            från statsmakterna. Då hörde jag från såväl åklagare och polis
            som åkerinäringen själv att det handlar om ett register för att
            ha bättre kontroll. I dag är det många som slipper undan eftersom
            vi har dåligt grepp om vilka lastbilstransporter som utförs.
          </note>
          <note>
            Alla andra krav som lyftes fram ser jag att regeringen antingen
            har tagit initiativ till eller ämnar ta initiativ till. Jag fann
            alltså egentligen inte att det fanns någonting nytt.
          </note>
          <note>
            Det som särskilt lyftes fram, och som jag hoppas att vi skulle
            kunna återkomma till, är ett utökat beställaransvar. Många företag
            är måna om sitt rykte och att framstå som miljövänliga och så
            vidare i reklam och i annonser. Men när man beställer transporter
            handlar det oftast om att beställa till lägsta pris. Man tittar
            sällan på om upphandlingskraven efterlevs. Där tror jag att vi
            har en stor potential att bli bättre.
          </note>
          <note>
            Sjysta regler får vi först när det är samma villkor för alla
            transporter på vägarna. Därför ser jag fram emot en slitageskatt
            som alla betalar oavsett var registreringsskylten hör hemma.
          </note>
          <note type="speaker">
            Anf. 90 STEN BERGHEDEN (M) replik:
          </note>
          <note>
            Herr talman! Jag ska börja med de frågor jag har med tanke på
            detta. Varför säger regeringen nej till konkurrenskraftsutredningen?
            Är det inte rimligt att vi tittar igenom alla de fördelar och
            nackdelar svensk åkerinäring har gentemot den konkurrerande utländska
            åkerinäringen? Därefter kan vi sätta oss ned och resonera om vad
            som går att göra för att stärka den svenska åkerinäringen. Varför
            säger man nej till en utredning? Man har ju startat precis hur
            många utredningar som helst och samtidigt flyttat dem framåt i
            tiden för att de inte hinner bli klara, men man kan inte ta tag
            i den kanske absolut viktigaste frågan – en konkurrenskraftsutredning
            som åkeribranschen efterfrågar.
          </note>
          <note>
            Herr talman! Varför är vi då kritiska till de olika utredningarna?
            Jo, därför att de tar sådan tid. Först väntar man ett år med att
            tillsätta de utredningar som vi redan visste var nödvändiga och
            som riksdagen har gjort tillkännagivanden om. När utredningarna
            sedan ska leverera sitt förslag den 15 mars flyttar man tiden
            ytterligare till den 1 maj 2017. Det är lång tid.
          </note>
          <note>
            Vi har redan utrett beställaransvaret en gång tidigare. Det kan
            inte vara så svårt att studera vad Finland har gjort för att införa
            detta. Karin Svensson Smith efterfrågar själv beställaransvaret.
            Varför tar det så lång tid för regeringen att få det här färdigt?
            Varför kan man inte göra det som man har gjort i Finland och göra
            detta lite snabbare än att man ska behöva ha ytterligare ett och
            ett halvt år på sig innan man är där? Det är de allvarliga bitarna.
          </note>
          <note>
            Karin Svensson Smith säger att vi måste ta tag i taxinäringen.
            Vi har ju en utredning om sjysta villkor för taxinäringen som
            ni skulle leverera till den 1 juli. Även den har ni flyttat till
            den 1 december. Varför tar det sådan tid för regeringen?
          </note>
          <note type="speaker">
            Anf. 91 KARIN SVENSSON SMITH (MP) replik:
          </note>
          <note>
            Herr talman! Jag tycker mig finna en viss kluvenhet i argumentationen
            från Alliansen. I flera av era inledningsanföranden anklagar ni
            regeringen för att tillsätta utredningar i stället för att föreslå
            åtgärder. Det får man verkligen fundera på – har ni rätt i det?
            Men i denna replik vill ni hellre tillsätta en utredning.
          </note>
          <note>
            Jag måste säga att jag tycker att Anna Johanssons förslag som
            har leve ­ rerats hittills är bättre än att man utreder en gång
            till. De saker som finns kvar när det gäller beställaransvaret,
            som Transportstyrelsen ser över, handlar om EU:s regelverk, som
            inte är alldeles transparent och lättförståe ­ ligt. Vi måste
            klara av att uppfylla också de reglerna för att inte få backning
            på ett nytt regelsystem.
          </note>
          <note>
            Miljöpartiet är kanske inte så jätteaktivt just i denna fråga,
            men det beror på att vi känner oss ganska trygga med att Socialdemokraterna
            är den främsta exponenten för den svenska modellen när det gäller
            sjysta arbetsvillkor. Vi litar på att de lägger fram bra förslag
            som vi kan stödja, och hittills har de gjort det inom denna bransch.
          </note>
          <note type="speaker">
            Anf. 92 STEN BERGHEDEN (M) replik:
          </note>
          <note>
            Herr talman! Jag tycker att uppdraget om beställaransvaret b
            orde ha varit färdigt den 15 mars. Vi har sagt att vi är överens
            om det här och borde införa det.
          </note>
          <note>
            Miljöpartiet tar ofta upp det här nya med kilometerskatt. Är
            ni då beredda att också, som Tyskland har gjort , sänka dieselskatterna
            för att lägga på en vägslitageavgift i stället? De har ungefär
            2 kronor lägre dieselskatt än vad vi har här i Sverige. Är ni
            alltså beredda att växla över till det ? Och är ni i så fall beredda
            att riva upp den indexuppräkning ni har räknat med på diesel -
            och bensinskatten för att gynna åkerinäringen så att den får lägre
            dieselskatt i Sverige och i stället får en vägslitageavgift?
          </note>
          <note>
            En annan fråga är om ni står bakom det här med alkobommarna.
            Står ni från Miljöpartiets sida i så fall bakom utredningen eller
            ministerns uttalande om att bommar behöver sättas upp? Ygeman
            sa tidigare att det är viktigt att få upp alkobommarna, och Anna
            Johansson har sagt att det är en sak som polisen kan göra i hamnarna.
            Utredningen säger att det är polisen som ska göra det i hamnarna.
          </note>
          <note>
            Vilken uppfattning har Miljöpartiet i detta, och varför tar det
            sådan tid? Nu är Finland här och tittar på våra alkobommar. Vi
            har utrett detta och gjort färdigt, och man har visat hur det
            ska lösas, men sedan har ni lagt det i någon skrivbordslåda. Det
            måste vara rätt fullt i lådorna på Regeringskansliet.
          </note>
          <note>
            Någon av de här grejerna kanske man skulle kunna fatta beslut
            om nu. Alkobommar är vi överens om här i riksdagen. Det är ni
            i regeringen som har uppgiften att verkställa detta. När kommer
            ni att leverera alkobommarna ut till våra hamnar?
          </note>
          <note type="speaker">
            Anf. 93 KARIN SVENSSON SMITH (MP) replik:
          </note>
          <note>
            Herr talman! När det gäller vad vi ska göra med utredningsförslaget
            om slitageavgift är det lite svårt att veta det innan utredningsförslaget
            är färdigt. Själva avsikten är kristallklar. Alla transportslag
            ska betala för de kostnader som de ger upphov till vid användning,
            oavsett om det är sjöfart, järnväg eller vägtransporter. Det ska
            vara lika villkor.
          </note>
          <note>
            Hur man då justerar det när det gäller bränsleskatt och vägskatt
            får vi återkomma till, men det heter slitageskatt för att det
            handlar om förslitning av vägen och att skatten ska motsvara det.
          </note>
          <note>
            När det gäller alkobommar har jag ett stort personligt engagemang
            i frågan om nykterhet på vägen. Jag tycker att den utredning som
            har lagts fram har flera brister. I stället för att utreda mer
            borde man säga: Det är inte okej att köra ut på vägen och ha alkohol
            i blodet. Jag tycker att man borde kolla varenda en som kör av
            färjorna. Det är min personliga uppfattning. Jag känner en positiv
            förväntan på att regeringen levererar ganska snart i den frågan.
          </note>
          <note type="speaker">
            Anf. 94 LEIF PETTERSSON (S):
          </note>
          <note>
            Herr talman! Vi behandlar nu ett motionsbetänkande som ha ndlar
            om yrkestrafik och taxi. Det är mycket v iktiga frågor som har
            stor betydelse för hur Sverige ska utvecklas och uppfattas av
            vår omvärld. Det har stor betydelse för Europeiska u nionen hur
            vi i Sverig e behandlar dessa frågor. Även u nionens r egelverk
            har betydelse för oss.
          </note>
          <note>
            I vissa fall anser vi socialdemokrater att Sverige måste verka
            för att reglerna förändras och förbättras. Det gäller sär skilt
            reglerna kring cabotage t ill fromma för arbetstagare och företag.
            Det här är viktigt för att försvara den svenska modell som vi
            står för och som så många andra säger sig värna om.
          </note>
          <note>
            Låt mig först prata lite grann om de villkor som arbetstagare
            möter inom åkeribranschen. Det är inte ovanligt att chaufförer
            får mycket lite betalt för det arbetare de utför, l ångt under
            de lönevillkor som stipuleras i svenska kollektivavtal. Det är
            chaufförer som för att få jobbe t tvingas att ha falska F-skatt
            sedlar och som via bemanningsföretag hyrs ut till åkeriföretag
            som inte har den minsta vilja att konkurrera på lika villkor med
            företag som betalar avtalsenlig lön, skatter och avgifter. Oft
            a kommer chaufförerna dessutom från länder med en mycket låg lönenivå
            , så de är ur d en aspekten lätta att utnyttja.
          </note>
          <note>
            De tvingas sitta på en parkering någonstans i Sverige för att
            vänta på last. De får inte betalt för det bränsle som bilarna
            dra r förrän de är hemma igen. De kokar sopp a på ett gasolkök
            bakom sin bil för att få i sig någon mat över huvud taget . I
            en sådan miljö är det lätt att förstå att kriminalitet och alkoholmissbruk
            frodas. Dieselstölder med dessa chaufförer inblandade är ingen
            ovanlighet. Människor utnyttjas på ett otillbörligt sätt.
          </note>
          <note>
            Herr talman! Så kan vi inte ha det i Sverige. Vår svenska modell
            , hur vi organiserar och ger arbetstagare människovärdiga villkor,
            sätts ur spel av skrupelfria åkare. I sammanhanget vill jag hylla
            några initiativ som visar att en annan väg är möjlig . Fair Transport,
            som många har talat om här, är Sveriges Åkeriföretag s svar på
            problemet. De har själva tagit in itiativ för sjysta villkor i
            branschen.
          </note>
          <note>
            Fair Transport Europe är ett annat initiativ som Svenska Transportarbetareförbundet
            med flera fackliga organisationer har tagit. Man vill att Europeiska
            unionen ska agera. Det handlar om att samla in tillräckligt många
            namn för att kommissionen ska vara tvungen att agera.
          </note>
          <note>
            Det tredje exemplet jag vill nämna är ett enskilt företag, nämligen
            Elgiganten. De har bestämt att deras transporter ska ske på sjysta
            villkor. Inga oseriösa transportföretag göre sig besvär att försöka
            transportera deras varor. Så kan också företag som vill ha sjysta
            villkor agera.
          </note>
          <note>
            Det gem ensamma med de här initiativ en är att de pekar åt samma
            håll, nämligen att en transport måste ha en beställare för att
            utföras. Om alla gör som Elgiganten kommer ingen att fråga efter
            dessa mi n st sagt tvivelaktiga transporter. Men så tror jag inte
            att vi kan hoppas att det blir , utan vi måste ge transportköparna
            hjälp på vägen med ett kraf tigt förstärkt beställaransvar.
          </note>
          <note>
            Den som beställer en transport – företag eller speditör eller
            bägge i skön förening för den delen – ska ha ansvaret för att
            den transport de beställt sker inom lagens rå märken. D et ska
            gälla hela kedjan och inte bara första steget som många inom den
            här branschen pratar om . Det måste gälla hela kedjan. Enbart
            lägsta pris duger inte som kriterium. Detta må ste vara huvudregeln
            i Sverige.
          </note>
          <note>
            Jag vet att regeringen just nu jobbar med de här frågor na och
            har gett Transportstyrelsen i uppdrag att utreda detta. Visserligen
            har man nu fått lite längre tid på sig, men det innebär att utredningen
            inte, likt den om klampning av lastbilar som vi genomförde, måste
            tas om och om igen. Att det blev så med den utredningen var för
            att underlaget från den gamla regeringen var otillräckligt. Nu
            ger vi ett ordentligt underlag så att vi kan gå till lagstiftning
            med det här och se till att vi får ett beställaransvar värt namnet.
          </note>
          <note>
            Med det här vill jag skicka en signal till Trans portstyrelsens
            utredare om hur vi ser på frågan. Utan beställare blir det ingen
            tran sport. Med sjysta villkor för ögonen blir det bra förhållanden
            för chaufförer. Med bra beställningar blir det konkurrens på lika
            villkor. Den kedjan tror jag är viktig att upprätthålla.
          </note>
          <note>
            Herr talman! När man diskuterar åkerinäringens villkor kommer
            man snabbt in på cabotage och olaglig trafik. Först och främst
            är det viktigt att hålla i minnet att det här är gemensamma regler
            för hela Europa. Men de är lätta att kringgå, och de kringgås
            i hela Europa. Det är inte bara vi i Sverige som har problem med
            cabotageregler. Det säger mig att vi måste arbeta stenhårt för
            att få en förändring till stånd inom hela unionen. Sveriges regering
            måste tillsammans med dem som vill ha en förändring trycka på
            och agera så att den olagliga verksamheten förhindras eller i
            vart fall kraftigt försvåras.
          </note>
          <note>
            Men vi kan också göra en hel del inom nuvarande regelverk, och
            mycket har gjorts i vårt land av den nu sittande regeringen. Sanktionsavgifter
            och klampning är två exempel. Men här måste vi nu utvärdera för
            att se vad som händer. Är 40 000 kronor en tillräckligt hög sanktionsavgift
            för alla förseelser? I vissa fall har den ekonomiska brottsligheten
            i form av mc-klubbar tagit på sig att betala sanktionsavgiften.
            I tidigare debatter varnade vi den förra regeringen för att den
            organiserade brottsligheten var på väg in i åkeribranschen. Men
            då sa man att det inte var något problem och inte var något att
            oroa sig för. Är det inte precis det som vi nu ser håller på att
            hända? frågar jag mig.
          </note>
          <note>
            Att klampning i högst 24 timmar, som den förra regeringen föreslog,
            inte är tillräckligt vet ju alla i dag. Det är alla överens om.
            Men hur vi ska gå vidare är inte lika klart. Vi vet inte riktigt
            om det är i överensstämmelse med det gemensamma regelverket i
            EU. Det måste naturligtvis utredas innan vi lägger fram ett annat
            förslag som innebär att vi måste ändra tillbaka, precis som förslaget
            om klampning under den förra regeringen. Så kan vi inte ha det.
            Man måste lägga fram förslag som man kan lita på att de går att
            genomföra.
          </note>
          <note>
            Jag anser att en lastbil ska vara klampad till dess att man har
            betalat sin sanktionsavgift eller, om det är en trafikfarlig bil,
            till dess att felen är åtgärdade och bilen inte längre är trafikfarlig.
            Dessa åtgärder hade kunnat vidtas för flera år sedan, om vi inte
            tidigare haft en regering som ansåg att vi skulle släppa allting
            fritt. Marknaden skulle lösa allt, det var den förra regeringens
            signaler till Bryssel. Man var inne på den linje som den förre
            kommissionären S iim Kallas förespråkade. Vi skulle släppa allting
            fritt, och sedan skulle det lösa sig av sig självt. Men så är
            det inte. Det som är olagligt ska fortsätta att vara olagligt.
            Man kan inte släppa allting fritt och tro att allt plötsligt blir
            bra.
          </note>
          <note>
            Svensk åkerinäring hade haft mycket bättre förutsättningar om
            bara den förra regeringen hade lyssnat på alla tillkännagivande
            n som man fick emot sig under de sista fyra åren.
          </note>
          <note>
            Vi måste också få en ordning så att inte cabotagetransporter
            och kombi ­ transporter kan kombineras på så sätt att bilarna
            i praktiken blir stationera ­ de i Sverige, det vill säga att
            de är stationerade här och körandes på de villkor jag tidigare
            pratade om. En lösning skulle kunna vara att en lastbil som har
            utfört en cabotage- eller kombitransport till Sverige måste tillbaka
            till sitt ursprungsland innan den får ta en ny transport. Jag
            vet att reger ­ ingen tittar på detta nu som en möjlighet , och
            man har föreslagit det också till EU. Det är ett förslag som man
            i dag driver. Jag vet inte om det är möjligt, men man måste titta
            betydligt mycket närmare på om man med en sådan åtgärd skulle
            kunna komma till rätta med en del av den olagliga trafiken.
          </note>
          <note>
            Man måste också vara vaksam på handeln med registreringsskyltar
            som sker i dag. Den är mycket omfattande. Man kan inte längre
            vara säker på att registreringsskylt och fordon hör ihop. Men
            även i detta fall återkommer jag till beställaransvaret. Om ingen
            beställde dessa transporter skulle de inte utföras. De villkor
            som cabotagetransporterna har i dag och falska registreringsskyltar
            skulle inte vara något problem om det inte fanns någon beställare.
            Då skulle de aldrig genomföras.
          </note>
          <note>
            Herr talman! Bara några ord om kör- och vilotider. Här har Transportstyrelsen
            signalerat att man ska se över sin tillämpning av regelverket.
            Det sa man i utskottet och det har man sagt i andra sammanhang.
            Det är i grunden bra. Vi ska inte ha onödigt rigida regler i Sverige
            jämfört med vår omvärld. Jag vill dock varna för att det lätt
            blir så att om man tillåter en viss överträdelse av kör- och vilotider
            tenderar detta att bli en del av planeringsförutsättningarna för
            dem som planerar verksamheten. Det är inte bra, men det är vad
            som har skett i Danmark. Där börjar man nu planera in det lilla
            överdraget, och så kan vi ju inte ha det.
          </note>
          <note>
            Jag vill bara säga det i den här debatten så att det klart framgår
            att vi socialdemokrater inte är beredda att tumma på chaufförernas
            villkor. Det finns en orsak till att det finns kör- och vilotider,
            och den orsaken är v iktig .
          </note>
          <note>
            Sedan vet vi att det finns fiffiga anordningar som installeras
            i lastbilar och som gör att färdskrivarkorten ser helt riktiga
            ut med tagna raster, dygnsvila med mera. Samtidigt har man inte
            alls följt de regler som gäller. Jag fick kännedom om några sådana
            fall helt nyligen där polisen till slut upptäckte att allt inte
            stod rätt till och kunde ingripa. Men jag tror att många fler
            använder detta verktyg. Det är olagligt och ska beivras. Vi kan
            inte ha sådana villkor.
          </note>
          <note>
            Herr talman! Avslutningsvis några ord om taxi. Just nu sitter
            en taxiutredning som jag och många med mig hoppas mycket på. En
            klar defini ­ tion av vad som är taxi och vad som är något annat
            förväntar vi oss av utredningen. Ett klart besked om att taxameter
            ska finnas i varje taxibil och att den taxametern ska tömmas via
            en tömningscentral är andra besked vi förväntar oss. Så blev det
            ännu ett tillkännagivande till förra regeringen under den förra
            perioden.
          </note>
          <note>
            Detta har vi diskuterat många gånger i den här kammaren under
            de senaste sex åren. Det är så långt som jag kan överblicka. Frågorna
            har säkert diskuterats längre än så. Jag vill i detta sammanhang
            slå fast att olaglig taxitrafik är alla taxiresor som sker när
            inte taxameter finns eller när betalning tas ut för utförd tjänst.
            Det är olagligt. Allt detta med samåkning via Facebook och andra
            sociala medier är med andra ord olaglig trafik och ska både beivras
            och bestraffas. Nyligen blev en lång rad förare åt företaget Uber
            fällda för olaglig trafik. Vi hörde tidigare här i kammaren i
            dag en KD-ledamot som i annan debatt uttryckte sin skepsis mot
            Uber.
          </note>
          <note>
            För mig är det självklart att det skulle komma en dom, men den
            är överklagad så vi får se vad som händer. Skulle det visa sig
            att företaget frias i högre instans anser jag att vi måste se
            över lagen. Olaglig trafik måste vara olaglig trafik. Vem vet,
            kanske kommer det förslag också i denna riktning från taxiutredningen.
            Det vore i så fall välkommet.
          </note>
          <note>
            Herr talman! Jag vill yrka bifall till utskottets förslag i betänkandet
            och avslag på samtliga reservationer.
          </note>
          <note>
            (Applåder)
          </note>
          <note>
            I detta anförande instämde Johan Andersson, Pia Nilsson och Jasenko
            Omanovic (alla S) samt Karin Svensson Smith (MP).
          </note>
          <note type="speaker">
            Anf. 95 STEN BERGHEDEN (M) replik:
          </note>
          <note>
            Herr talman! Tack för ett långt anförande som egentligen inte
            innehöll någonting mer än att det verkar vara en trött regering
            som håller på att utreda saker som man förmodligen inte kommer
            att hinna fatta beslut om under den här mandatperioden. Utredningsförslagen
            är nu framflyttade till den 1 maj 2017. Sedan är det remisstid
            och regeringen ska skriva en proposition som riksdagen ska fatta
            beslut om. Det är uppenbart att den här regeringen inte kommer
            att klara att leverera något nytt förslag från det som för tillfället
            håller på att utredas.
          </note>
          <note>
            Bara för att ytterligare visa hur lång tid det tar har även utredningen
            om taxinäringen blivit framflyttad. U tredningen om redovisningscentraler
            ­ na – som vi är överens om ska införas – har också blivit framflyttad.
            Den här regeringen är bra på att flytta saker och ting framför
            sig och tillsätta utredningar som aldrig blir färdiga.
          </note>
          <note>
            Herr talman! Vi har ju jobbat länge du och jag, Leif Pettersson,
            med åkerinäringen. Nu representerar du en regering som har försämrat
            konkurrenskraften för svensk åkerinäring genom att man har höjt
            dieselskatten med 50 öre. Dessutom föreslår man en höjd indexuppräkning
            varje år framdeles och att arbetsgivaravgifterna ska höjas. Hur
            kommer höjda skatter för svensk åkerinäring att förstärka konkurrenskraften
            för svensk åkerinäring gentemot lastbilar från länder där man
            har betydligt lägre skatter?
          </note>
          <note>
            När kommer vi att ha alkobommarna uppe i våra hamnar? Jag har
            ställt den frågan till tidigare talare och vill gärna också ha
            Socialdemokraternas svar.
          </note>
          <note>
            När kommer en lastbilsskatt att finnas på plats?
          </note>
          <note type="speaker">
            Anf. 96 LEIF PETTERSSON (S) replik:
          </note>
          <note>
            Herr talman! Lastbilsskatt har vi redan, så det är ingen fara
            med det, om det nu var det Sten Bergheden menade. Nej, det var
            förstås vägslitageavgifter han menade. Jag vet inte, Sten Bergheden.
            Utredningen kommer antagligen att lägga fram sitt förslag 2018.
            Då vet vi vad som händer. Vi ska förhoppningsvis kunna fatta beslut
            om detta innan mandatperioden går ut.
          </note>
          <note>
            När det gäller alkobommar tror jag att du har förväxlat vilket
            ärende vi håller på med. Detta finns i TU13, men nu är det TU10
            vi pratar om. Alkobommar tänker jag alltså inte prata med dig
            om nu. Det får någon annan göra i så fall. Men vi kan ta den debatten
            när den frågan ska upp på bordet. Här finns den inte med.
          </note>
          <note>
            Sedan är det intressant att du ondgör dig över alla utredningar
            som görs och att man flyttar fram allting. Det är nästan ett stolleprov
            du håller på med. Under förra mandatperioden – och även under
            mandatperioden före det, kan jag tänka mig – var ert svar på allting
            vi krävde nämligen att det skulle komma och att ni hade en utredning
            på gång. Det handlade om taxa ­ metrar, om beställaransvar, om
            allting. Det finns en utredning om det, och det kommer sedan,
            sa ni. Men sedan kom det aldrig någonting.
          </note>
          <note>
            Jo, fel av mig! Det kom någonting precis före valet. Då lade
            man fram en väldigt dåligt genomtänkt proposition om klampning
            och sanktionsavgifter. Du kommer kanske ihåg, Sten Bergheden,
            att man från början sa att det bara skulle vara 20 000 i sanktionsavgift.
            Men det fick man ändra på vägen, så att säga. Flygande på vägen
            ändrade man det till 40 000.
          </note>
          <note>
            Vad är ert krav då? En utredning till? Blir det mycket bättre
            då? Jag ska återkomma till detta i min nästa replik.
          </note>
          <note type="speaker">
            Anf. 97 STEN BERGHEDEN (M) replik:
          </note>
          <note>
            Herr talman! I vår reservation skriver vi tydligt att vi tycker
            att man ska snabba upp de utredningar som pågår och att de ska
            vara färdiga betydligt tidigare än vad man nu har angivit i tidsramen.
            Det är vårt första krav.
          </note>
          <note>
            Det andra kravet är att vi ska tillsätta en konkurrenskraftsutredning
            som tittar på lönsamheten inom svensk åkerinäring och jämför kostnader
            ­ na i svensk åkerinäring med dem i Tyskland, Danmark, Finland
            och andra länder i Europa för att sedan kunna titta på vad det
            är vi behöver se över för att svensk åkerinäring ska kunna stärkas
            i sin konkurrenskraft. Varför är Socialdemokraterna så rädda för
            att tillsätta en sådan konkurrenskraftsutredning? Man tillsatte
            ju en sådan utredning inom lantbruksnäringen för att titta över
            vad det är som skiljer. Därefter får politiken återkomma med förslag
            till förbättringar.
          </note>
          <note>
            Klampningen på 24 timmar måste jag också säga några ord om. Det
            här var före valet väldigt lätt att genomföra omgående. Vi skulle
            klampa på riktigt. Men hör och häpna! Nu har man tillsatt en utredning
            i frågan, och ett förslag ska läggas fram till den 1 maj 2017.
            Sedan ska man titta vidare på det. Det som var väldigt lätt att
            göra före valet och borde ha genomförts redan då klarar inte den
            här regeringen att leverera på fyra år till riksdagen. Det är
            en oerhört svag arbetsinsats som görs av den här regeringen för
            att lösa klampningsfrågan, som var så enkel innan.
          </note>
          <note>
            Varför läggs inte detta på bordet omedelbart? Vi är överens om
            24 timmar. Kom hit med det till riksdagen, så kan vi fatta beslut
            om det omedelbart! I stället har ni skjutit den utredningen framför
            er, liksom frågan om beställaransvaret. Där är det också väldigt
            lätt att jämföra. Titta på vad Finland har gjort! Jämför med dem
            och gör samma sak i Sverige!
          </note>
          <note type="speaker">
            Anf. 98 LEIF PETTERSSON (S) replik:
          </note>
          <note>
            Herr talman! Om Sten Bergheden hade brytt sig om att läsa det
            betän ­ kande som vi just nu behandlar hade han kunnat läsa följande
            på s. 9: ” I Transportstyrelsens myndighetsuppdrag ingår marknadsövervakning
            för samtliga trafikslag med syftet att skapa en väl fungerande
            marknad med konkurrens på lika villkor. Som en del i Transportstyrelsens
            marknads ­ övervakning för godstrafikmarknaden på väg presenterade
            myndigheten i oktober 2015 en rapport med särskilt fokus på producentsidan
            av markna ­ den ” – och så vidare. Det innebär att den utredning
            som ni kräver görs kontinuerligt av Transportstyrelsen. Ni är
            ute och fäktar i luften igen med en utredning som inte behövs,
            eftersom detta redan görs.
          </note>
          <note>
            Under förra mandatperioden krävde vi att ett utökat beställaransvar
            skulle genomföras. Det svar vi fick från regeringen då var att
            det inte behövdes, att vi hade ett tillräckligt beställaransvar.
            Det var Catharina Elmsäter-Svärds svar till oss i oppositionen
            då. Vi fick också detta svart på vitt på ett papper precis innan
            vi gick på sommarledighet 2014.
          </note>
          <note>
            Jag tror att Moderaterna trivs bäst i opposition. Nu kan ni säga:
            Allting som ni krävde förut vill vi genomföra nu, men mycket fortare!
          </note>
          <note>
            Det är bra att ni är i opposition. Det ska ni fortsätta att vara
            även efter 2018. Då kanske ni också kommer att piggna till och
            ha lite friska förslag om vad ni vill göra och inte bara plocka
            fram sådant som redan görs. Det kanske skulle vara ett led i att
            förstärka oppositionsarbetet.
          </note>
          <note>
            (Applåder)
          </note>
          <note type="speaker">
            Anf. 99 LARS TYSKLIND (L) replik:
          </note>
          <note>
            Herr talman! Jag var mer positiv till Karin Svensson Smith, som
            ville vidga horisonten. Jag tycker nog att Leif Pettersson får
            lite attitydproblem när vi diskuterar alkobommar och han säger
            att det tillhör någonting annat. Då har nästan stupröret fått
            ett ansikte, höll jag på att säga. Det är klart att detta har
            med frågan om yrkesmässig trafik att göra.
          </note>
          <note>
            Jag kan hälsa Leif Pettersson välkommen till verkligheten, men
            ödmjukheten finns inte på plats. Vi kan väl ändå vara överens
            om att det var den förra regeringen, alliansregeringen, som införde
            sanktionsavgifterna och klampningen, koncentrerade de här ärendena
            till vissa åklagarmyndigheter och så vidare. Vi behöver inte träta
            om det, utan det är bara att gå tillbaka och kontrollera. Nu diskuterar
            vi att gå vidare. Leif Pettersson tyckte att Moderaterna skulle
            vara i opposition, men det verkar inte som att Leif Pettersson
            har insett att han själv nu representerar ett regeringsparti.
            Med hans beskrivning av verkligheten och de krav han ställer blir
            detta på något sätt helt kontraproduktivt.
          </note>
          <note>
            Det här med marknaden är ganska intressant ändå. Jag tog upp
            det i mitt anförande också. Vad man än tycker om marknaden var
            det bra att lyfta fram ett konkret exempel som Elgiganten. Där
            ser man ändock hur väl marknaden kan fungera ibland när systemen
            klickar i varandra. Åkerinäringens eget Fair Transport måste naturligtvis
            vara ett oerhört bra hjälpmedel i de sammanhangen. I likhet med
            någon tidigare talare tror jag att de flesta företagare vill ha
            ett gott renommé och att den marknaden kommer att växa.
          </note>
          <note type="speaker">
            Anf. 100 LEIF PETTERSSON (S) replik:
          </note>
          <note>
            Herr talman! Nu är det inte jag som har fördelat ärenden och
            motioner mellan olika betänkanden i trafikutskottet. Men de facto
            har vi alkobommarna i TU13, som kommer att justeras här om någon
            dag och sedan kommer upp till debatt här i kammaren. Jag tycker
            att frågor ska debatteras i sitt sammanhang. Det är bara det jag
            vill ha sagt med att alkobommar inte hör hemma i den här debatten.
            De motionerna behandlar vi inte just nu, utan de kommer i ett
            annat sammanhang. Om sedan ni i Liberalerna inte tycker att det
            är speciellt meningsfullt att göra på det sättet får det stå för
            er.
          </note>
          <note>
            Karin Svensson Smith, Lars Tysklind och Göran Lindell har varit
            inne på transportslagsövergripande diskussioner. Jag tror att
            det är väldigt viktigt att vi allihop på något sätt tar till oss
            detta, för det är precis det som vi behöver. Vi behöver transportslagsövergripande
            diskussioner för att hela Sverige ska kunna växa på ett bra sätt.
            Vi ska helt enkelt använda transporterna till det de är bäst för.
            Vi ska se till att vi kan använda sjöfart i den utsträckning sjöfarten
            kan fungera. Det förutsätter naturligtvis att vi bygger intermodala
            transportmöjligheter med hjälp av kombiterminaler och så vidare.
            Det förutsätter att det finns både järnväg och väg fram till kaj.
            Väg finns oftast, men järnväg finns inte på alla ställen. På det
            sättet kan vi få ett transportsystem som fungerar på bästa möjliga
            sätt.
          </note>
          <note>
            Utöver detta är den viktigaste frågan hur vi får ordning på klimatutsläppen
            från den tunga trafiken.
          </note>
          <note type="speaker">
            Anf. 101 LARS TYSKLIND (L) replik:
          </note>
          <note>
            Herr talman! Det känns fint att socialdemokrater, liberaler och
            säkert de flesta andra är överens om det transportslagsövergripande
            tankesättet. Klimatet måste ligga i fokus. Jag lyfte upp i mitt
            anförande att det handlar om att flytta energieffektiva transportslag
            och att energieffektivisera inom transportslagen. Där är vi helt
            överens.
          </note>
          <note>
            Jag tänker på en annan fråga som framstod som enkel före valet.
            Det gällde diskussionen om Hollandsmodellen. Jag uppfattar det
            som att det bara är Vänsterpartiet som håller fast vid den frågan.
          </note>
          <note>
            Jag kan ställa en liten kontrollfråga till Leif Pettersson. Jag
            uppfattar att den sittande regeringen med Socialdemokraterna helt
            har skrinlagt den frågan och att infrastrukturministern har varit
            tydlig med att den inte är applicerbar i Sverige och därför är
            avslutad. Vi kanske kan få det konfirmerat?
          </note>
          <note>
            Jag fick ett besked från Karin Svensson Smith att det trots allt
            skulle komma en proposition om längre och tyngre lastbilar. Jag
            uppfattade det som att det skulle vara inom en nära framtid. Jag
            skulle vilja att Leif Pettersson kommenterar detta, vad propositionen
            kommer att innebära och om man eventuellt vet vad den kommer att
            innehålla.
          </note>
          <note type="speaker">
            Anf. 102 LEIF PETTERSSON (S) replik:
          </note>
          <note>
            Herr talman! Låt mig börja med det sista. Man har inte tittat
            på längre fordon. Vi kan möjligen beklaga att man inte gjorde
            det samtidigt. Det får man kanske återkomma med.
          </note>
          <note>
            De tyngre fordonen upp till 74 ton är på gång. Infrastrukturministern
            har på en direkt fråga från företrädare för branschen sagt att
            frågan ska tas upp under våren. Det är så långt jag vet vad som
            kommer att hända. Det ska komma en proposition under våren som
            ska behandla frågan om tyngre fordon.
          </note>
          <note>
            För de längre fordonen, En trave till, och en del andra fordon
            som kör i dag, kommer försöksverksamheten att fortsätta. Det är
            så långt jag kan överblicka detta i dag.
          </note>
          <note>
            Det hade varit bra om frågan hade kunnat utredas på en gång,
            men det var inte möjligt. Det kan man möjligen beklaga.
          </note>
          <note>
            Sedan var det frågan om Hollandsmodellen. Hollandsmodellen är
            i dag inte det som ligger längst fram utan det är andra åtgärder
            i fråga om cabotage och sjyst konkurrens på vägarna.
          </note>
          <note>
            Företrädare för Åkeriföretagen och Transport besökte utskottet
            och hade en genomgång. De var mycket överens om tagen. Det som
            också var tydligt var kravet på lika konkurrens. Cabotaget överskuggade
            allt annat. Saker och ting måste ske i ordning.
          </note>
          <note type="speaker">
            Anf. 103 JIMMY STÅHL (SD):
          </note>
          <note>
            Herr talman! Många som tar taxi gör det för att komma hem snabbt
            och tryggt. Det är exempelvis inte ovanligt att taxi används av
            kvinnor för att undvika otrygga vägar hem nattetid.
          </note>
          <note>
            Sverigedemokraterna anser att taxinäringen därför är en viktig
            trygghetsskapande näring. Absolut ingen ska behöva utsättas för
            brott i en taxi – detta oavsett om man är man eller kvinna, är
            i sällskap eller ensam, är nykter eller berusad. Vi vill därför
            se en ändrad lagstiftning och ändrade rutiner för Transportstyrelsen
            och taxibolagen för att förhindra att grova brott begås i anslutning
            till taxiresorna.
          </note>
          <note>
            Herr talman! I många städer är det bostadsbrist, och kommunerna
            växer. Det medför förtätningar i trafiken. Jag tänkte tala mer
            om den stad jag känner till bäst i vårt avlånga land, nämligen
            Göteborg. Göteborg är en underbar stad på många vis. Nackdelarna
            tänker jag inte tala om. Staden är byggd för att vara en bilvänlig
            stad, och det har alltid varit lätt att köra bil med stora möjligheter
            att parkera och enkelt ta sig till centrum. Staden är uppbyggd
            med två stora genomfartsleder, vilket betyder att det stundtals
            är mycket trafik och köer med både göteborgare och genomfartstrafik.
          </note>
          <note>
            Stadens politiker försöker förändra göteborgarnas resvanor, och
            de har bland annat infört trängselskatt – vilket jag personligen
            ogillar starkt – som ett led i att minska bilanvändandet och köerna.
          </note>
          <note>
            Infrastrukturen förändras genom att det byggs fler bussfiler,
            vilket minskar bilarnas framkomlighet. Man smalnar av gator, och
            man försöker satsa mer på kollektivt resande – vilket jag tycker
            är positivt. Bussarna kan då hålla sina tider.
          </note>
          <note>
            För taxi, som kan anses som en del av kollektivtrafiken, är det
            på vissa platser tillåtet att köra i bussfilerna, men det gäller
            dessvärre inte överallt. Genom att tillåta att taxi får köra i
            kollektivtrafikfiler blir taxitrafiken mer attraktiv eftersom
            framkomligheten blir bättre och tidsvinsten större under rusningstrafiken.
          </note>
          <note>
            Glädjande nog hörde jag i torsdags i kommunfullmäktige i Göteborg
            att man på försök ska utvärdera möjligheterna för taxibilar att
            köra mer i de kollektiva körfälten. Jag ska ge ett exempel när
            jag var tvungen att åka taxi i stället för kollektivt, som jag
            föredrar att göra när jag ska åka till Stockholm med tåg.
          </note>
          <note>
            Det var runt 16-tiden i rusningstrafiken. Då är det köintensivt
            i Göteborg. Jag ringde taxi eftersom jag förstod att det skulle
            vara svårt att hinna till tåget. Den kollektiva trafiken går inte
            den närmaste vägen till Centralstation. Jag fick en taxi snabbt
            och hoppade in. Taxichauffören sa att han skulle ta en annan väg
            eftersom det var smockfullt i Tingstadstunneln.
          </note>
          <note>
            Jag tänkte inte mer på det utan satte mig i taxin och åkte med.
            Taxi ­ chauffören tog en alternativ väg och körde via Götaälvbron.
            Där var det stopp. Jag tror att taxichauffören kände av min frustration
            i baksätet, varpå han sa att det brukar vara kö vid bron men att
            taxi inte får köra i buss- och spårvagnsfilen som går över bron.
            Men helt plötsligt kastade sig chauffö ­ ren ut i spårvagnsfilen.
            Nu sa han att jag skulle hålla för ögonen eftersom han nu var
            en spårvagn. Va! Han körde i bussfilen över bron. När vi kom över
            på andra sidan bron körde chauffören snabbt och smidigt över Brunnsparken
            och fortsatte på spårvagnslinjen bort till Centralstation.
          </note>
          <note>
            Taxichauffören var medveten om att han gjorde fel, men det var
            ett bekvämt sätt. Tack vare denna insats, som inte var riktig,
            hann jag med mitt tåg till Stockholm.
          </note>
          <note>
            Vi önskar ju att taxichaufförer inte ska bryta mot regler för
            att ta sina kunder från A till Ö på snabbaste och kostnadseffektivaste
            sätt. Genom att göra förändringar kan vi göra det enkelt för dem
            att transportera oss. Det kan till exempel behövas en kompletterande
            utbildning för dem som kör taxi för att de ska förstå vissa signaler
            i olika trafiksystem och hur de ska förhålla sig till busshållplatser,
            spårvagnshållplatser med mera.
          </note>
          <note>
            Vi vill framhålla att det för kunden finns ett stort värde i
            att taxi kan ta sig fram snabbt och kostnadseffektivt och utnyttja
            bussfiler och spårvagnsfiler på ett helt annat sätt än i dag.
            Vi anser därför att taxi bör få köra i bussfil.
          </note>
          <note>
            Herr talman! Jag står bakom alla våra reservationer, men för
            tids vinnande yrkar jag bifall bara till reservationerna 3 och
            9.
          </note>
          <note>
            Jag ber om ursäkt för att jag drog över lite.
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 104 JOHAN ANDERSSON (S):
          </note>
          <note>
            Herr talman! Jag ska försöka hålla mig inom min talartid.
          </note>
          <note>
            Jag yrkar bifall till förslaget i betänkande TU10 Yrkestrafik
            och taxi och avslag på motionerna.
          </note>
          <note>
            Jag tänker uppehålla mig vid taxinäringen. Den har i och för
            sig diskuterats här tidigare under eftermiddagen, men jag tänker
            ta upp några delar kopplade till den.
          </note>
          <note>
            Taxinäringen genomgår en stor strukturförändring just nu. Det
            blir allt fler större bolag och färre fåmansföretag. I dag är
            fler än 25 000 direkt anställda i näringen.
          </note>
          <note>
            Branschen är hårt pressad. Det såg vi inte minst här i Stockholm
            i och med manifestationen för någon vecka sedan. Den gällde upphandlingarna
            som sker inom LOU och som innebär att det blir lägre vinstandelar,
            sämre villkor för personal och annat.
          </note>
          <note>
            Här pågår det som ni känner till en utredning om kollektivavtal
            och att försöka få ordning på upphandlingsreglerna inom lagen
            om offentlig upphandling. Vi hoppas självklart att detta kommer
            att ge bättre villkor även när det gäller taxinäringen. Det är
            jätteviktigt att vi har ett scenario med sjysta villkor och sund
            konkurrens i den branschen.
          </note>
          <note>
            Uber har vi diskuterat här i dag. Det är också en del i den taxiutredning
            som pågår och som nu har fått förlängd utredningstid till december,
            detta på grund av att det är stora frågor som behöver hanteras.
            Jag tycker för min del att det är bättre att man gör rätt från
            början, även om det tar något längre tid. Just det här med delningsekonomin
            är en fråga som växer i landet. Det finns flera andra sektorer
            där det också förs fram förslag om att starta olika verksamheter
            inom delningsekonomin, så det är viktigt att vi reder ut den frågan.
          </note>
          <note>
            Det har varit väldigt mycket brösttoner i den här debatten, tycker
            jag. Sten Bergheden tog upp redovisningscentralerna. Vi var ju
            faktiskt överens, både partierna i samarbetsregeringen och Alliansen,
            om att vi skulle flytta fram införandet av redovisningscentraler.
            Det var på grund av teknikskiftet som krävs inom taxinäringen.
            Det handlar alltså inte så mycket om senfärdighet från regeringens
            sida eller något annat som Sten Bergheden ville påskina utan mer
            om att vi har lyssnat på näringen.
          </note>
          <note>
            Klampning och sanktionsavgifter är också något som vi har diskuterat
            här. Det har samarbetsregeringen nu infört. Jag vill bara påminna
            om det. Den utredning som gjordes under den borgerliga regeringen
            var dessvärre bristfällig, så vi har fått fatta ett nytt beslut
            om avgifterna – med en höjning, som ni väl känner till.
          </note>
          <note>
            I debatten har det också talats mycket om alkobommarna. Det kommer
            upp i ett särskilt betänkande den 20 april, som vi kommer att
            behandla här när vi debatterar trafiksäkerhet. Det är en sådan
            fråga där utskottet är tämligen överens och har varit det hela
            tiden. Vi har varit tydliga mot både denna regering och inte minst
            den borgliga regeringen med att vi från utskottets sida – från
            hela utskottets sida – anser att det här ska genomföras på ett
            eller annat sätt.
          </note>
          <note>
            Utredningen som har förevarit kunde kanske ha lämnat ett annat
            besked eller varit mer tydlig. Vi får se vad det här landar i.
            Frågan bereds för närvarande i Regeringskansliet, och jag förväntar
            mig att det kommer ett besked i närtid.
          </note>
          <note>
            Med de orden, herr talman, yrkar jag alltså bifall till förslaget
            i betänkandet och avslag på samtliga motioner.
          </note>
          <note>
            (Applåder)
          </note>
          <note>
            I detta anförande instämde Lars Mejern Larsson, Pia Nilsson,
            Jasenko Omanovic, Leif Pettersson och Suzanne Svensson (alla S).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 13 Hyresrätt m.m.
          </note>
          <note>
            Civilutskottets betänkande 2015/16:CU14
          </note>
          <note>
            Hyresrätt m.m.
          </note>
          <note>
            föredrogs.
          </note>
          <note type="speaker">
            Anf. 105 CAROLINE SZYBER (KD):
          </note>
          <note>
            Herr talman! Vi debatterar i dag ca 60 yrkanden från motioner
            från allmänna motionstiden 2014/15 och 2015/16. Jag vill särskilt
            lyfta fram några delar i betänkandet.
          </note>
          <note>
            Bostaden är för de allra flesta människor den tryggaste plats
            de vet. Det är ingen slump att uttrycket ”att känna sig hemma”
            är mycket positivt laddat. Hemmet eller bostaden är central inte
            bara för människors trygghet utan också för människors arbetsliv
            och fritid.
          </note>
          <note>
            Valfrihet och olika bostadsalternativ är för oss kristdemokrater
            grunden och har så alltid varit. För att få en modern bostadsmarknad
            är det viktigt att förändra och utveckla hyresrätten liksom att
            öka valfriheten inom hyresrätten.
          </note>
          <note>
            Många föredrar att bo i hyresrätt. Över 3 miljoner svenskar har
            valt denna bostadsform eftersom det är ett bra boende med hög
            servicenivå.
          </note>
          <note>
            Men hyresrätterna ser likadana ut i hela Sverige. Går man in
            i en hyresrätt från 1990-talet ser den likadan ut oavsett om det
            är en lägenhet i Malmö, Stockholm eller Östersund. Man känner
            igen kaklet, badkaret och kranarna. Vi har i dag ett standardiserat
            boende när det gäller hyresrätter. Det är inte rätt väg att gå
            i framtiden.
          </note>
          <note>
            En möjlighet är att hyresgäster får göra olika tillval och bortval.
            Det skulle främja hyresrätten som boendeform. Att man kan anpassa
            sitt boende till sina egna personliga val tar vara på potentialen
            i upplåtelseformen. I stället för standardisering kan en blandning
            ge utrymme för en lägre standard för den som så önskar och kanske
            till och med för en högre standard för den som önskar det.
          </note>
          <note>
            Det finns till exempel unga som har svårt att få pengarna att
            räcka till, vars boendehorisont kanske är lite kortare och som
            tycker att en så låg hyra som möjligt är det centrala. Samtidigt
            borde möjligheten finnas att bygga ännu dyrare för dem som vill
            ha hög service och hög standard när det gäller materialval.
          </note>
          <note>
            Variationen bereder väg för att göra hyresrätten mer attraktiv
            och ge ett bredare utbud av hyresrätter. Att förändra och utveckla
            hyresrätten leder till socialt engagemang och möjligheter att
            utveckla kringtjänster och öka kvaliteten i boendet.
          </note>
          <note>
            Jag är glad att det har blivit ett tillkännagivande gällande
            en alliansmotion med uppmaningen att hyreslägenheter i flerbostadshus
            ska kunna omvandlas till ägarlägenheter. Ägarlägenheter har funnits
            sedan 2009 men endast i nyproduktion. I andra länder är ägarlägenhet
            ofta den vanligaste boendeformen.
          </note>
          <note>
            Att tillåta en mångfald av boendeformer motverkar boendesegregation
            och ger människor möjlighet att investera i sitt boende utan att
            behöva flytta.
          </note>
          <note>
            För att ytterligare förenkla den här övergången vill också civilutskottets
            majoritet att regeringen tar fram en form av hyrköpssystem för
            bostäder.
          </note>
          <note>
            Genom ägarlägenhetsreformen har bostadsmarknaden tillförts ytterligare
            en boendeform för flerbostadshus. Detta bidrar till mångfald i
            boendet och ökar valfriheten för dem som har möjlighet att finansiera
            ett förvärv av en ägarlägenhet.
          </note>
          <note>
            Än så länge har förhållandevis få ägarlägenheter bildats, vilket
            hänger samman med konjunkturläget och en viss osäkerhet bland
            marknadens aktörer om det nya fastighetsslaget. Inom bostadsbranschen
            finns det emellertid tilltro till ägarlägenheten som boendeform,
            och alltmer nyproduktion planeras.
          </note>
          <note>
            En annan omständighet som har begränsat ägarlägenhetsreformens
            genomslag är att ägarlägenheter har fått bildas enbart i samband
            med nyproduktion. En möjlighet att omvandla befintliga bostäder
            i flerbostadshus till ägarlägenheter skulle bidra till att ägarlägenheter
            skapas, med de positiva effekter som är förknippade med detta.
          </note>
          <note>
            Ytterligare en del som jag skulle vilja ta upp är det som gäller
            hyresstatistik. För att stärka konsumenternas makt och kunskap
            om hyresutvecklingen behövs en förstärkning av hur hyresstatistik
            presenteras. Stati ­ stiken behöver göras tillgänglig för bostadskonsumenter.
          </note>
          <note>
            En god hyresstatistik skulle förbättra debatten om hyresrätten
            och klargöra vad som gäller. Då får vi svart på vitt besked om
            prisskillnader, till exempel mellan en hyresrätt i ett förortsområde
            och en på en exklusiv innerstadsadress. Är prisskillnaden obefintlig,
            något som återkommande indikeras, leder det till en rad frågor
            om rimligheten i detta. Som konsument skulle man med bättre transparens
            få utökade möjligheter att följa hyresutvecklingen och mobilisera
            när orimligheterna i dagens hyressättningssystem blir uppenbara.
            Att detta inte kan överblickas på ett vettigt sätt i dag försvagar
            konsumentens ställning.
          </note>
          <note>
            Jag yrkar slutligen bifall till reservation 10 och önskar alla
            en glad påsk.
          </note>
          <note>
            (Applåder)
          </note>
          <note type="speaker">
            Anf. 106 LARS ERIKSSON (S):
          </note>
          <note>
            Herr talman! Jag vill börja med att yrka bifall till den reservation
            från S, V och MP som finns i betänkandet.
          </note>
          <note>
            Herr talman! Den här debatten handlar om hyresrätten. Det är
            en av landets allra vanligaste boendeformer och som konstruktion
            en rätt unik företeelse.
          </note>
          <note>
            I dessa dagar talas det en del om den svenska modellen. Jag skulle
            vilja påstå att det finns en svensk modell där hyresrätten, hyresförhandlingar
            mellan Hyresgästföreningen och Fastighetsägarna och en stark allmännytta
            är en bärande idé, för ett samhälle som vill hålla ihop och inte
            dras isär. Men precis som på arbetsmarknaden är den svenska modellen
            med hyresrätten, en stark allmännytta och framförhandlade hyror
            mellan parter under starkt tryck från partier som vill att den
            svenska modellen ska vara något annat.
          </note>
          <note>
            Uttrycket att bostaden är en social rättighet går tillbaka på
            en formulering i regeringsformen. Där sägs i 1 kap. 2 § att det
            allmänna särskilt ska trygga rätten till arbete, bostad och utbildning
            samt verka för social omsorg och trygghet och för goda förutsättningar
            för hälsa. Med detta menas att det åligger samhället – stat och
            kommun – att skapa sådana förutsättningar på bostadsmarknaden
            att utbudet av bostäder är av god kvalitet och att överkomliga
            priser och hyror gör det möjligt för alla att efterfråga den typ
            av bostad som för tillfället motsvarar behoven. För att åstadkomma
            detta krävs en kombination av många verktyg. Ett hushålls betalningsvilja
            räcker inte långt om betalningsförmågan, köpkraften, saknas.
          </note>
          <note>
            Hyresrätten är genom frånvaron av krav på deposition och insats
            en mer tillgänglig upplåtelseform, öppen även för de hushåll som
            inte vill eller kan äga sin bostad. Låg inkomst kan dock begränsa
            valmöjligheten för en del hushåll även på hyresmarknaden, och
            krav på en viss lägsta inkomst kan medverka till att begränsa
            valmöjligheten även för hushåll som klarar av att betala en viss
            hyra.
          </note>
          <note>
            Behovet av nya bostäder är stort, i synnerhet behovet av fler
            hyresbostäder. På kort sikt behöver särskilt utbudet av mindre
            och medelstora hyreslägenheter öka, samtidigt som det är viktigt
            att det, i synnerhet med tanke på långsiktiga behov, även byggs
            större hyreslägenheter.
          </note>
          <note>
            Ett större utbud av hyreslägenheter ger därför bättre förutsättningar
            för rörligheten på både bostadsmarknaden och arbetsmarknaden.
            Ett större utbud av hyreslägenheter är därför bra för Sverige.
          </note>
          <note>
            Den obalans i ekonomiska förutsättningar som skapats genom inte
            minst borttagandet av räntebidraget och förändringen av fastighetsbeskattningen,
            utan motsvarande anpassning av ränteavdragen, behöver nog åtgärdas.
            Det finns mycket som tyder på att konkurrensen inom byggsektorn
            och byggmaterialindustrin är begränsad, vilket bland annat kostnadsutvecklingen,
            som betydligt överstiger prisutvecklingen i samhället i övrigt,
            är en tydlig indikation på.
          </note>
          <note>
            I dag finns det på många orter ett underliggande behov och en
            latent efterfrågan på bostäder, som dock kräver lägre nyproduktionshyror
            för att kunna realiseras. Här har staten visat att den inte bara
            tänker peka finger åt kommunerna utan är beredd att ta eget ansvar.
            För att detta skulle till krävdes en ny regering.
          </note>
          <note>
            Genom ett statligt stöd kan de ekonomiska förutsättningarna för
            att bygga hyresrätter förbättras. Ett stöd ger också möjlighet
            att ställa villkor som gör att bostäderna upplåts på sådana villkor
            att de faktiskt blir tillgängliga även för grupper vars inkomster
            gör att de i dag inte kan efterfråga en nyproducerad hyresbostad.
          </note>
          <note>
            Den allmännytta som de kommunala bostadsbolagen uppbär är stark.
            Var sjunde svensk bor i allmännyttans över 800 000 lägenheter.
            Dessa lägenheter finns i 300 medlemsföretag hos Sabo till ett
            marknadsvärde av över 650 miljarder kronor.
          </note>
          <note>
            Allmännyttan är en viktig motor i kommunerna för att det byggs
            fler hyresrätter. Regeringens stimulanser till byggandet av hyresrätter,
            och bonus till de kommuner som bygger hyresrätter, är en viktig
            signal – en signal om att kommunerna inte längre är ensamma. Staten
            visar att den är beredd att skjuta till resurser för att stimulera
            bostadsbyggandet. Men i det läget duger det inte att kommuner
            använder de kommunala bostadsbolagens vinster till annat än det
            som är bostadsrelaterat. Det är bra att bostadsministern har reagerat
            mot detta.
          </note>
          <note>
            Det som komplicerar den här debatten är att mycket av politiken
            på hyresrättsområdet ingår i de samtal som regeringen bjudit in
            till. Utskottet har därför valt att inte störa de samtalen genom
            att låsa fast partier i ställningstaganden som inte kommer att
            underlätta dessa samtal.
          </note>
          <note>
            Viktigt att konstatera är att det krävdes en ny regering för
            att bjuda in till samtal om bostadspolitiken. Att regeringen har
            gjort detta har hyllats av branschen i form av byggföretag, kommunala
            aktörer och intresseorganisationer. Långsiktiga spelregler har
            länge efterfrågats, och förhoppningsvis leder dessa samtal till
            detta.
          </note>
          <note>
            Herr talman! Vilket hyressättningssystem ska vi ha i Sverige?
            I grun ­ den tycker vi att dagens system är bra, men vi är beredda
            att lyssna på andra. Regeringen beslutade nyligen att utse en
            förhandlingsledare att till ­ sammans med bostadsmarknadens parter
            identifiera eventuella behov och ta fram förslag på hur dagens
            system för hyressättning kan utvecklas. För ­ slagen ska vara
            inriktade på att öka effektiviteten på olika delar av bostads
            ­ marknaden, att utveckla hyresrätten som boendeform men också
            att för ­ bättra transparensen när det gäller hur hyrorna sätts
            och hur hyresstukturen ser ut med avseende på olika bruksvärdesegenskaper.
            Men från allian spar ­ tierna drivs det nu på för vad man kallar
            en me r marknadsanpassad hyres ­ sättning, ett succes s ivt inför
            ande av en friare hyressättning och en fri hy ­ ressättning. Oroa
            er inte, säger de, ivrigt påhejade av nyliberala tanke ­ smedjor
            och ledarsidor.
          </note>
          <note>
            Moderaterna väljer att passa. Plötsligt tecknar Alliansen in
            snart alla ståndpunkter i frågan, en helgardering. Men vad kommer
            fram vid en borgerlig valseger? Det behöver Moderaterna ge svar
            på, för det är det partiet som gör anspråk på att leda en sådan
            regering.
          </note>
          <note>
            Under alliansregeringens tid lades det ned mycket kraft på att
            ombilda hyresrätter till bostadsrätter och att sjösätta reformer
            om ägarlägenheter, Attefallshus och skattelättnader för att bygga
            om ägt boende. Här låg tyngdpunkten, alltmedan bostadsbyggandet
            var rekordlågt.
          </note>
          <note>
            I storstadsregionerna har effekten blivit att andelen hyresbostäder
            i beståndet har sjunkit under en lång period.
          </note>
          <note>
            Men hur såg det ut med reformer för att stärka det hyrda boendet?
          </note>
          <note>
            Den socialdemokratiska regeringen arbetade 2006 fram utredningsdirektiv
            för att stärka hyresgästernas rättigheter vid ombyggnad och renovering.
            Det var ett sedan länge efterfrågat arbete. Men när Moderaterna
            tågade in på Rosenbad 2006 valde de att köra ned den utredningen
            i pappersstrimlaren.
          </note>
          <note>
            Det krävdes att Socialdemokraterna återkom till Rosenbad för
            att hyresgästernas rättigheter vid ombyggnad och renovering åter
            skulle kunna utredas. Denna utredning omfattar även hur rättigheterna
            kan stärkas för den som hyr i andra hand och hur man kan komma
            till rätta med dåliga hyresvärdar.
          </note>
          <note>
            För oss socialdemokrater är alla boendeformer nödvändiga för
            att komma till rätta med bostadsbristen. Vi gillar ägt boende.
            Flera bostadsföretag är ju sprungna ur den socialdemokratiska
            rörelsen. Så försök inte kleta på mig något annat!
          </note>
          <note>
            Det är märkligt att så lite arbete lagts ned på att stärka hyresrätten
            och hyresgästerna under de borgerliga regeringsåren, och när Alliansen
            talar om hyresrätten handlar det om friare hyressättning och ombildning.
          </note>
          <note>
            Hyresrätten är en viktig boendeform. Den är viktig för rörligheten
            på bostadsmarknaden och arbetsmarknaden. Den är viktig för Sverige.
          </note>
          <note>
            (Applåder)
          </note>
          <note type="speaker">
            Anf. 107 MATS GREEN (M):
          </note>
          <note>
            Herr talman! Låt mig börja med att yrka bifall till reservation
            nr 7.
          </note>
          <note>
            Herr talman! Sverige måste ha fler bostäder nu. Det har aldrig
            varit viktigare. Bostadspolitiken och vikten av fler bostäder
            är en av Sveriges absolut största samhällsutmaningar. Det gäller
            särskilt för kommunerna och deras utveckling och möjligheter.
            Migrationsutmaningen, storstädernas befolkningsökning, landsbygdens
            befolkningsminskning, studier, arbetsmarknad, tillväxt, skattekraft
            – ja, listan kan göras lång.
          </note>
          <note>
            En insikt om bostadspolitikens grundläggande roll är avgörande
            om vi ska lyckas i vår strävan att skapa ett bättre Sverige, ett
            Sverige som kan mer.
          </note>
          <note>
            Naturligtvis är tillväxtaspekten och arbetsmarknadens funktion
            viktig för oss, men det är kanske inte det viktigaste för den
            enskilda människan. Bostadspolitik måste handla om möjligheter
            för alla – unga och äldre, barnfamiljer och ensamstående. Det
            handlar om stadens, stadsdelens, förortens, byns och grannskapets
            liv och innehåll. Det handlar om att bygga ett land, ett samhälle
            och en gemenskap – ett samhälle som håller ihop.
          </note>
          <note>
            Herr talman! Boendet är grunden till mycket. Eller rättare sagt:
            Boendet är grunden till allt. På en bostadsmarknad måste det finnas
            bostäder av alla sorter, för alla smaker, för alla inkomstnivåer
            och för livets alla skeden och situationer. Där finns hyreslägenheter,
            småhus, bostadsrätter och ägarlägenheter av olika standard och
            storlek och i olika lägen. Där finns nybyggda lyxlägenheter med
            all tänkbar service liksom enkla hyreslägenheter som möjliggör
            insteg på bostadsmarknaden för dem av oss med lägre anspråk eller
            för den som söker boende för en kortare tid.
          </note>
          <note>
            Herr talman! På en framtida bostadsmarknad ska ingen längre behöva
            tacka nej till jobb eller studier på grund av att det inte går
            att hitta lämpligt boende. Det finns ett stort och varierat utbud
            av bostäder med olika upplåtelseformer. Generösa och enkla regler
            för uthyrning av enskilt ägda bostäder gör det lätt att hitta
            tillfälligt boende både för kortare och längre perioder.
          </note>
          <note>
            Herr talman! Vi vill se en bostadsmarknad där bostaden är möjliggöraren
            i människors liv och som utgår från såväl valfrihet som rörlighet
            och trygghet. Detta har varit vägledande och den röda tråden i
            just de motioner och förslag vi moderater och övriga allianskollegor
            har lagt fram och som vi nu diskuterar.
          </note>
          <note>
            Boendet är som sagt grunden till allt. Jag har nu berört möjligheterna
            på en väl fungerande bostadsmarknad. På samma sätt blir problem
            i boendet, boendestrukturen och bostadspolitiken en enorm samhällsutmaning,
            kanske den allra största. Ett boendeproblem blir ett skolproblem,
            ett utanförskapsproblem, ett integrationsproblem, ett kriminalitetsproblem
            och ett socialt problem. Det leder till problem och utmaningar
            ur i stort sett alla aspekter.
          </note>
          <note>
            De av oss som är födda och uppvuxna och har tillbringat huvuddelen
            av våra liv i ett av alla dessa så kallade utanförskapsområden
            – ett fruktansvärt ord egentligen – som finns över hela landet
            vet allt detta. I mitt eget fall heter området Öxnehaga och ligger
            i Huskvarna, Småland. Jag spenderade två tredjedelar av mitt liv
            där.
          </note>
          <note>
            Boendestrukturen är alltså inte bara en reflektion av samhällsproblem
            och utmaningar såsom utanförskap, skolproblem och sociala problem,
            utan den är i mångt och mycket också själva grunden och orsaken
            till dessa problem. Det är i alla fall anledningen till att det
            biter sig fast och blir svårt att göra någonting åt om man inte
            ger sig på grundproblemet, alltså boendet och boendestrukturen.
          </note>
          <note>
            Politiken och i synnerhet bostadspolitiken måste ha som bärande
            tanke att slå vakt om möjligheter för alla. Då måste man först
            och främst slå vakt om rörlighet. När det gäller social rörlighet,
            att alla ska kunna klättra, är möjligheten att köpa och äga sitt
            boende helt avgörande. Det gäller för alla men i synnerhet för
            oss som inte kommer från en förmögen bakgrund eller har ett högavlönat
            jobb.
          </note>
          <note>
            Motionerna från Moderaterna och Allians för Sverige i betänkandet
            vi nu diskuterar och som vi snart står i begrepp att fatta beslut
            om handlar samtliga om just detta. De handlar om hur vi på olika
            sätt kan öka rörligheten över hela linjen i det befintliga beståndet,
            som trots allt är vår största resurs, och hur vi ger fler möjligheten
            och valet att bygga, bo och framför allt göra boendekarriär genom
            att köpa och att äga sin bostad. Det är som sagt kanske det mest
            avgörande för oss som inte kommer från en förmögen bakgrund, för
            så blir bostaden möjliggöraren i människors liv.
          </note>
          <note>
            Herr talman! Just därför är det tillkännagivande som Alliansen
            tagit initiativ till så viktigt. Vi säger att regeringen ska återkomma
            med förslag som gör det möjligt att omvandla hyreslägenheter i
            flerbostadshus till ägarlägenheter men också att regeringen bör
            utreda ett hyr–köp-system för bostäder. Vill man främja social
            rörlighet och möjligheter för alla är detta några av många självklara
            ingredienser.
          </note>
          <note>
            Herr talman! Jag noterar att Socialdemokraterna, Miljöpartiet
            och Vänstern motsätter sig och reserverar sig mot allt detta.
            Samtidigt har de i stort sett inte ett enda eget förslag om hur
            vi i framtiden ska stimulera boendekarriärer, hur vi ska öka rörligheten
            och utnyttjandet av det befintliga beståndet eller, än mindre,
            hur vi ska bygga nya bostäder.
          </note>
          <note>
            Herr talman! Att i bostadskrisens Sverige säga nej till förslag
            som ökar valfriheten, möjligheterna och byggande t är en lyx som
            vi inte har råd med, i synnerhet inte när vi har en regering som
            inte har några egna förslag.
          </note>
          <note>
            Med detta vill jag passa på att önska herr talmannen och övriga
            församlade ledamöter en riktigt god påsk.
          </note>
          <note>
            (Applåder)
          </note>
          <note type="speaker">
            Anf. 108 LARS ERIKSSON (S) replik:
          </note>
          <note>
            Herr talman! Tack, Mats Green, för ditt anförande!
          </note>
          <note>
            Jag har egentligen bara en fråga på det anförandet som jag skulle
            vilja lyfta fram . Det handlar om att boendekarriärer tydligen
            alltid börjar med hyrt boende och alltid går ut på att det bästa
            man kan få är ett ägt boende. Jag tycker att detta säger någonting
            i grunden om de förslag som har lagts fram.
          </note>
          <note>
            De förslag som ni har lagt fram har hela tiden handlat om att
            ombilda hyreslägenheter till ägt boende. Nu kommer fortsättningen
            på reformen om ägarlägenheter. Det behov som har synliggjorts
            på marknaden är behovet av fler hyreslägenheter.
          </note>
          <note>
            Frågan är egentligen på vilket sätt det ska bli fler hyreslägenheter
            om det enda som Alliansen försöker stimulera är att mer av den
            hyresmarknad som finns i dag ska ombildas till mer av ägt boende.
            Det är en fortsättning på en politik som ni har kört tidigare,
            i åtta år. Andelen hyresrätter är väldigt liten , framför allt
            i storstadsregionerna, inte minst som en effekt av detta.
          </note>
          <note>
            Jag undrar: På vilket sätt kommer man till rätta med bristen
            på hyresrätter genom att ombilda hyresrätter till ägt boende?
          </note>
          <note type="speaker">
            Anf. 109 MATS GREEN (M) replik:
          </note>
          <note>
            Herr talman! Det är klart att vi inte förnekar hyresrättens betydelse
            för en väl fungerande bostadsmarknad. Det är anledningen till
            att Alliansen sammantaget har lagt fram fler än 200 förslag som
            gör det lättare att bygga just hyresrätter.
          </note>
          <note>
            Jag noterar tyvärr att det finns en nästan total frånvaro av
            förenklingsförslag med mera från regeringen. Det enda regeringen
            har presenterat är den debattartikel där man bjöd in till bostadspolitiska
            samtal. Som jag förstår det är det Alliansen som ska bidra med
            all politik. Det är så det har kommunicerats.
          </note>
          <note>
            Det enda förslaget var att man ska kunna gå direkt från översiktsplan
            till byggnation. Jag vill bara notera att det var bland andra
            mitt parti som fattade beslut om detta ett antal månader innan
            regeringen kom till den insikten. Vi har lagt fram över 200 förslag
            för att göra det lättare att bygga bland annat hyresrätter.
          </note>
          <note>
            I den allmänna debatten kan man tro att hyresrätter framför allt
            är en boendeform som är lämplig för dem av oss som kommer från
            omständigheter som kanske inte är de ekonomiskt mest fördelaktiga.
            Men hyresrätten är egentligen ett väldigt dyrt boende. Då tycker
            jag att det måste vara en rimlig ingång från politiken, om man
            verkligen tror på social rörlighet, att se till att så många som
            möjligt någon gång i sitt liv har råd att köpa sitt boende. Sedan
            utesluter inte det ena det andra. Jag tycker att det är ganska
            självklart att vi från politiken ser till att de som kommer från
            knappa ekonomiska omständigheter också ska ha råd att köpa ett
            boende.
          </note>
          <note>
            Återigen: I bostadskrisens Sverige har vi, herr talman, inte
            råd att säga nej till något förslag som handlar om att öka byggandet
            och människors möjligheter.
          </note>
          <note>
            Visst kan du ha synpunkter på Alliansens förslag, Lars, men kom
            och presentera egna förslag någon gång! Ni sitter trots allt i
            regeringen.
          </note>
          <note type="speaker">
            Anf. 110 LARS ERIKSSON (S) replik:
          </note>
          <note>
            Herr talman! Tack, Mats Green, för din replik!
          </note>
          <note>
            Regeringen har lagt fram en av de största reformerna på det bostadspolitiska
            området på över 20 år. I era kolumner i utskottet står det noll
            på bostadspolitiken – noll! Det är väldigt enkelt att komma hit
            och tala om att regeringen inte har några egna förslag. Era förslag
            är värderade till 0 kronor i er egen budget.
          </note>
          <note>
            Mats Green tar upp diskussionen om att bryta utanförskapet. Jag
            har bara en fråga om att bryta utanförskapet i de områden som
            finns i många av våra kommuner: På vilket sätt blir det bättre
            av att de som är unga och de som nyligen har kommit till Sverige
            har sämre villkor på arbetsmarknaden och sämre löner än alla andra,
            samtidigt som de ska klara av att betala de hyror som kommer med
            nyproduktion eller gå till banken och ta ett lån för att göra
            boendekarriär?
          </note>
          <note>
            Det känns som att den politik som Alliansen har drivit fram har
            kommit till vägs ände. Det behövs något nytt här. Det nya är att
            våga satsa på hyresrätter och på att bygga hyresrätter som människor
            har råd att betala hyran för. Där blir Alliansen svaret skyldig.
          </note>
          <note>
            Hur ska det gå ihop när villkoren på arbetsmarknaden blir allt
            sämre samtidigt som man ska betala sina hyror? Hur ska det gå
            till? Och på vilket sätt bryter detta det utanförskap i Sverige
            som jag och Mats Green delar oron för och som man måste komma
            till rätta med?
          </note>
          <note type="speaker">
            Anf. 111 MATS GREEN (M) replik:
          </note>
          <note>
            Herr talman! Jag tror att regeringen måste komma till den fundamentala
            insikten att man någon gång faktiskt måste börja regera. Man uppträder
            fortfarande som att man är en kommentator i bostadspolitiken i
            största allmänhet och att det fortfarande är Alliansen som ska
            driva bostadspolitiken. Nu har Alliansen en bostadspolitik, medan
            regeringen hittills inte har presenterat någonting.
          </note>
          <note>
            Lars Eriksson hänvisar till det investeringsstöd eller det bidrag
            till byggföretag som regeringen har aviserat. Vi började där,
            när man klargjorde det, på drygt 6 miljarder kronor. Sedan noterade
            jag att för varje gång bostadsministern uttalade sig om stödet,
            herr talman, minskade summan hela tiden. Jag tror att vi nu är
            nere på lite drygt hälften. Vi kan konstatera att det dessutom
            är ett bidrag som ingen i branschen vill ha över huvud taget.
            Alla säger samfällt att det inte kommer att ge någon effekt alls.
          </note>
          <note>
            Vi har nu det högsta bostadsbyggandet på flera decennier i Sverige
            tack vare Alliansens förenklingsresa. Detta är inte nog – det
            räcker inte. Just därför kommer Moderaterna tillsammans med övriga
            allianspartier hela tiden med andra och fler förslag för att detta
            ska bli möjligt.
          </note>
          <note>
            Jag noterar att regeringen egentligen bara sitter med armarna
            i kors och hänvisar till bostadssamtal. Jag noterar också att
            finansministern och bostadsministern är på kollissionskurs om
            vad som egentligen behövs.
          </note>
          <note>
            Ewa Thalén Finné hade en interpellationsdebatt här i förra veckan
            och ställde frågor till bostadsminister Kaplan om vilka förenklingar
            han kommer att gå vidare med. Hon fick inget svar över huvud taget.
          </note>
          <note>
            Ni måste någon gång inse att ni faktiskt sitter i regeringen.
            Ni är de som måste börja leverera förslag. Först då kan man kritisera
            andra.
          </note>
          <note>
            Återigen: Vi i Alliansen har lagt fram mer än 200 förslag sammantaget
            för att få till ett ökat bostadsbyggande över hela linjen, i synnerhet
            när det gäller hyresrätter. Jag väntar, Lars, på att ni ska leverera
            samma mängd förslag. Börja regera!
          </note>
          <note>
            (Applåder)
          </note>
          <note type="speaker">
            Anf. 112 EMMA HULT (MP):
          </note>
          <note>
            Herr talman! Vi befinner oss mitt i vår tids stora samhällsbygge.
            Vilket samhälle vill vi ha, och vilket samhälle behöver vi då
            bygga? Det vi bygger i dag ska fungera lika bra om 50 och helst
            100 år. Vi behöver ta hänsyn till klimatförändringar, havsnivåhöjningar
            och också en ökad försörjningstrygghet.
          </note>
          <note>
            Vår tids samhällsbygge handlar inte minst om bostadsbyggandet.
            Siffran 700 000 nya bostäder fram till 2025 har figurerat, och
            om urbaniseringstrenden fortsätter och om människor ska kunna
            bo där de vill är det vad vi behöver bygga.
          </note>
          <note>
            Det innebär en stor utmaning, en utmaning som vi måste anta för
            att kunna bygga det samhälle vi vill ha och för att kunna förverkliga
            den gröna modernisering som vårt samhälle faktiskt behöver.
          </note>
          <note>
            Därtill måste vårt befintliga bostadsbestånd moderniseras. Vi
            måste bygga om och bygga ut. Om vi lyckas nyttja det befintliga
            bostadsbeståndet på ett optimalt sätt behöver vi inte bygga 700
            000 nya bostäder.
          </note>
          <note>
            Dessutom är en stor del av det befintliga bostadsbeståndet energiläckor
            som inte är bra för vare sig människan eller miljön. Vi måste
            modernisera, planera och bygga framtidens hållbara samhälle, ett
            samhälle där människor kan bo, leva, verka och vara.
          </note>
          <note>
            För Miljöpartiet är en grundläggande premiss att det för hållbart
            samhällsbyggande behövs mångfald, en blandning av både människor
            och – kopplat till dagens debatt – bostadsutbudet. Vi behöver
            flera funktioner i samma område där bostad, jobb och skola finns
            runt samma hörn som handel och nöjen och där närheten till vardagens
            resor med största bekvämlighet helst sker med cykel eller till
            fots.
          </note>
          <note>
            På samma vis vill vi se en mångfald i bostadsbeståndet, en blandning
            av hyresrätter, bostadsrätter, ägarlägenheter, radhus och villor
            eller vad man nu vill bo i. Mångfalden är nyckeln till framtidens
            hållbara samhälle. Det handlar om kollektiva hyresrätter, generationsboenden,
            bygemenskaper och gärna nya, innovativa lösningar av olika upplåtelseformer.
          </note>
          <note>
            Att vi har brist på bostäder i Sverige är inget nytt och inte
            heller något som nyligen uppstått. Samtidigt som vi under många
            år har byggt för lite har hyresbostadsbeståndet varit nästan konstant,
            även då det har byggts nya hyresrätter. Det beror på att de befintliga
            hyresrätterna i allt större omfattning har omvandlats. Sedan Alliansen
            efter sin valseger 2006 gjorde det enklare att ombilda allmännyttans
            hyresrätter har vi dessvärre sett att denna utveckling har accelererat.
            Vi behöver fler hyresrätter – inte färre.
          </note>
          <note>
            Herr talman! Vi har bostadsbrist i Sverige. En stor grupp människor
            står helt utanför bostadsmarknaden. För att denna grupp ska kunna
            ta sig in på bostadsmarknaden behövs fler lägenheter med rimliga
            hyror, lägenheter där det inte krävs en fet plånbok eller för
            den delen rika föräldrar för att kunna köpa en andel i en bostadsrättsförening.
            Genom omvandlingen av hyresrätter har färre bostäder blivit tillgängliga
            för grupper med begränsade inkomster. För hyresbeståndet är det
            olyckligt, eftersom det totala utbudet blir dyrare. Nybyggda hyresrätter
            är nämligen – och kommer alltid att vara – dyrare än de befintliga.
          </note>
          <note>
            När vi ombildar äldre hyresfastigheter för att bygga nya kommer
            därför medelhyrorna att stiga, och färre hyresrätter med lägre
            hyror kommer att vara tillgängliga. Det är olyckligt också för
            specifika områden. Vi tränger ut människor med lägre inkomster
            och skapar segregation. Men det är mångfald vi behöver för att
            kunna bygga framtidens hållbara samhälle.
          </note>
          <note>
            Miljöpartiet väljer att värnar de hyresrätter som finns i dag,
            för att fler ska få en bostad. Vi ser ingen anledning att göra
            det enklare att ombilda mer. Det politiska krutet borde läggas
            på att bygga fler nya bostäder.
          </note>
          <note>
            För att skapa ett blandat bostadsbestånd tror vi på förtätning,
            att till exempel bygga radhus i ägd form i befintliga flerbostadshusområden
            eller varför inte flerbostadshus i de klassiska villamattornas
            rike. Med förtätning av redan i ianspråktagen mark nyttjar vi
            också marken på bästa sätt. Med förtätning av befintliga områden
            skapar vi mångfald och motverkar segregation.
          </note>
          <note>
            Mångfald är nyckeln till framtidens hållbara samhälle.
          </note>
          <note>
            Med det sagt yrkar jag bifall till reservation 17.
          </note>
          <note>
            (Applåder)
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 14 Beslut om ärenden som slutdebatterats den 17 mars
          </note>
          <note>
            KrU6 Civila samhället
          </note>
          <note>
            Punkt 1 (Det civila samhällets betydelse för demokratin)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            115 för res. 1
          </note>
          <note>
            61 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 22 MP, 13 V
          </note>
          <note>
            För res. 1: 72 M, 17 C, 14 L, 12 KD
          </note>
          <note>
            Frånvarande: 16 S, 12 M, 7 SD, 3 MP, 5 C, 8 V, 5 L, 4 KD, 1 -
          </note>
          <note>
            Punkt 2 (Det civila samhällets ställning)
          </note>
          <note>
            1. utskottet
          </note>
          <note>
            2. res. 3 (KD)
          </note>
          <note>
            Votering:
          </note>
          <note>
            260 för utskottet
          </note>
          <note>
            12 för res. 3
          </note>
          <note>
            18 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 42 SD, 22 MP, 14 V, 13 L
          </note>
          <note>
            För res. 3: 12 KD
          </note>
          <note>
            Avstod: 17 C, 1 L
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 7 (Civilsamhällets betydelse för integration)
          </note>
          <note>
            1. utskottet
          </note>
          <note>
            2. res. 10 (C)
          </note>
          <note>
            Votering:
          </note>
          <note>
            200 för utskottet
          </note>
          <note>
            17 för res. 10
          </note>
          <note>
            72 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 42 SD, 22 MP, 13 V, 14 L, 12 KD
          </note>
          <note>
            För res. 10: 17 C
          </note>
          <note>
            Avstod: 72 M
          </note>
          <note>
            Frånvarande: 16 S, 12 M, 6 SD, 3 MP, 5 C, 8 V, 5 L, 4 KD, 1 -
          </note>
          <note>
            Punkt 9 (Volontärernas betydelse för samhället)
          </note>
          <note>
            1. utskottet
          </note>
          <note>
            2. res. 11 (M)
          </note>
          <note>
            Votering:
          </note>
          <note>
            218 för utskottet
          </note>
          <note>
            72 för res. 11
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 42 SD, 22 MP, 17 C, 14 V, 14 L, 12 KD
          </note>
          <note>
            För res. 11: 72 M
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 15 (Idrottens del i folkhälsan, med bl.a. tillgång till
            spontanindrottsplatser)
          </note>
          <note>
            1. utskottet
          </note>
          <note>
            2. res. 14 (M)
          </note>
          <note>
            Votering:
          </note>
          <note>
            218 för utskottet
          </note>
          <note>
            71 för res. 14
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 42 SD, 22 MP, 17 C, 14 V, 14 L, 12 KD
          </note>
          <note>
            För res. 14: 71 M
          </note>
          <note>
            Frånvarande: 16 S, 13 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 25 (Nordiskt friluftslivsår)
          </note>
          <note>
            1. utskottet
          </note>
          <note>
            2. res. 17 (SD)
          </note>
          <note>
            Votering:
          </note>
          <note>
            248 för utskottet
          </note>
          <note>
            41 för res. 17
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 22 MP, 17 C, 14 V, 14 L, 12 KD
          </note>
          <note>
            För res. 17: 41 SD
          </note>
          <note>
            Frånvarande: 16 S, 12 M, 7 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 27 (Regelskärpningar och indragna skattemedel för bl.a.
            religiösa samfund som uppmanar till hedersrelaterat våld och förtryck)
          </note>
          <note>
            1. utskottet
          </note>
          <note>
            2. res. 18 (SD)
          </note>
          <note>
            3. res. 19 (L)
          </note>
          <note>
            Förberedande votering:
          </note>
          <note>
            42 för res. 18
          </note>
          <note>
            14 för res. 19
          </note>
          <note>
            233 avstod
          </note>
          <note>
            60 frånvarande
          </note>
          <note>
            Kammaren biträdde res. 18.
          </note>
          <note>
            Huvudvotering:
          </note>
          <note>
            232 för utskottet
          </note>
          <note>
            42 för res. 18
          </note>
          <note>
            15 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 71 M, 21 MP, 17 C, 14 V, 12 KD
          </note>
          <note>
            För res. 18: 42 SD
          </note>
          <note>
            Avstod: 1 M, 14 L
          </note>
          <note>
            Frånvarande: 16 S, 12 M, 6 SD, 4 MP, 5 C, 7 V, 5 L, 4 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU19 Mervärdesskatt
          </note>
          <note>
            Punkt 1 (Skattesatser)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            236 för utskottet
          </note>
          <note>
            42 för res. 1
          </note>
          <note>
            12 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 22 MP, 17 C, 14 V, 14 L
          </note>
          <note>
            För res. 1: 42 SD
          </note>
          <note>
            Avstod: 12 KD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            Punkt 3 ( Översyn av mervärdesskattesystemet m.m. )
          </note>
          <note>
            1. utskottet
          </note>
          <note>
            2. res. 4 (C )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 4 (Mikroproduktion av förnybar el)
          </note>
          <note>
            1. utskottet
          </note>
          <note>
            2. res. 5 (KD)
          </note>
          <note>
            Votering:
          </note>
          <note>
            278 för utskottet
          </note>
          <note>
            12 för res. 5
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 72 M, 42 SD, 22 MP, 17 C, 14 V, 14 L
          </note>
          <note>
            För res. 5: 12 KD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            FiU30 Amorteringskrav
          </note>
          <note>
            Kammaren biföll utskottets förslag.
          </note>
          <note>
            FiU40 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            248 för utskottet
          </note>
          <note>
            42 för res.
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 22 MP, 17 C, 14 V, 14 L, 12 KD
          </note>
          <note>
            För res.: 42 SD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            JuU14 Genomförande av EU:s direktiv om penningförfalskning
          </note>
          <note>
            Kammaren biföll utskottets förslag.
          </note>
          <note>
            TU12 Tillsynsbestämmelser till följd av TSM-förordningen
          </note>
          <note>
            Kammaren biföll utskottets förslag.
          </note>
          <note>
            SkU28 Subsidiaritetsprövning av kommissionens förslag till rådets
            direktiv om fastställande av regler mot skatteflyktsmetoder som
            direkt påverkar den inre marknadens funktion
          </note>
          <note>
            Kammaren biföll utskottets förslag.
          </note>
          <note>
            NU13 Exportstrategin
          </note>
          <note>
            Punkt 2 (Vissa övergripande frågor om handels- och investeringsfrämjande)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            130 för utskottet
          </note>
          <note>
            116 för res. 1
          </note>
          <note>
            43 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 20 MP, 14 V
          </note>
          <note>
            För res. 1: 72 M, 1 SD, 17 C, 14 L, 12 KD
          </note>
          <note>
            Avstod: 1 S, 40 SD, 2 MP
          </note>
          <note>
            Frånvarande: 16 S, 12 M, 7 SD, 3 MP, 5 C, 7 V, 5 L, 4 KD, 1 -
          </note>
          <note>
            Jabar Amin (MP) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 3 (Certifiering och upphandling av regional och lokal exportrådgivning)
          </note>
          <note>
            1. utskottet
          </note>
          <note>
            2. res. 3 (M, C, L, KD)
          </note>
          <note>
            Votering:
          </note>
          <note>
            175 för utskottet
          </note>
          <note>
            115 för res. 3
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 42 SD, 22 MP, 14 V
          </note>
          <note>
            För res. 3: 72 M, 17 C, 14 L, 12 KD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 4 (Gränshinder)
          </note>
          <note>
            1. utskottet
          </note>
          <note>
            2. res. 4 (V)
          </note>
          <note>
            Votering:
          </note>
          <note>
            276 för utskottet
          </note>
          <note>
            14 för res. 4
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 42 SD, 22 MP, 17 C, 14 L, 12 KD
          </note>
          <note>
            För res. 4: 14 V
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 5 (Kosmopoliter)
          </note>
          <note>
            1. utskottet
          </note>
          <note>
            2. res. 5 (M, C, L, KD)
          </note>
          <note>
            Votering:
          </note>
          <note>
            175 för utskottet
          </note>
          <note>
            113 för res. 5
          </note>
          <note>
            61 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 42 SD, 22 MP, 14 V
          </note>
          <note>
            För res. 5: 70 M, 17 C, 14 L, 12 KD
          </note>
          <note>
            Frånvarande: 16 S, 14 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Margareta Cederfelt (M) anmälde att hon avsett att rösta nej
            men markerats som frånvarande.
          </note>
          <note>
            Punkt 7 (Övrigt om handels- och investeringsfrämjande)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 9 (KD)
          </note>
          <note>
            Förberedande votering:
          </note>
          <note>
            41 för res. 8
          </note>
          <note>
            12 för res. 9
          </note>
          <note>
            236 avstod
          </note>
          <note>
            60 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            162 för utskottet
          </note>
          <note>
            42 för res. 8
          </note>
          <note>
            86 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 21 MP, 17 C, 14 V, 13 L
          </note>
          <note>
            För res. 8: 42 SD
          </note>
          <note>
            Avstod: 72 M, 1 MP, 1 L, 12 KD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Punkt 9 (Kvalitetsmärkning inom besöksnäringen)
          </note>
          <note>
            1. utskottet
          </note>
          <note>
            2. res. 11 (M, C, V, L, KD)
          </note>
          <note>
            Votering:
          </note>
          <note>
            161 för utskottet
          </note>
          <note>
            129 för res. 11
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 42 SD, 22 MP
          </note>
          <note>
            För res. 11: 72 M, 17 C, 14 V, 14 L, 12 KD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU12 Politik för hållbart företagande
          </note>
          <note>
            Punkt 2 (Övergripande om hållbart företagande)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            117 för res. 1
          </note>
          <note>
            42 för res. 2
          </note>
          <note>
            130 avstod
          </note>
          <note>
            60 frånvarande
          </note>
          <note>
            Kammaren biträdde res. 1.
          </note>
          <note>
            Anna Vikström (S) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            133 för utskottet
          </note>
          <note>
            115 för res. 1
          </note>
          <note>
            42 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 22 MP, 14 V
          </note>
          <note>
            För res. 1: 72 M, 17 C, 14 L, 12 KD
          </note>
          <note>
            Avstod: 42 SD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU10 Yrkestrafik och taxi
          </note>
          <note>
            Punkt 1 (Översyn av villkoren inom åkerinäringen)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            Kammaren antog med acklamation res. 1 som motförslag i huvudvoteringen.
          </note>
          <note>
            Huvudvotering:
          </note>
          <note>
            159 för utskottet
          </note>
          <note>
            114 för res. 1
          </note>
          <note>
            15 avstod
          </note>
          <note>
            61 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 41 SD, 22 MP
          </note>
          <note>
            För res. 1: 72 M, 1 SD, 17 C, 12 L, 12 KD
          </note>
          <note>
            Avstod: 1 S, 14 V
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 7 L, 4 KD, 1 -
          </note>
          <note>
            Punkt 3 (Kontroller och tillsyn av åkerinäringen)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            246 för utskottet
          </note>
          <note>
            42 för res. 3
          </note>
          <note>
            61 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 20 MP, 17 C, 14 V, 14 L, 12 KD
          </note>
          <note>
            För res. 3: 42 SD
          </note>
          <note>
            Frånvarande: 16 S, 12 M, 6 SD, 5 MP, 5 C, 7 V, 5 L, 4 KD, 1 -
          </note>
          <note>
            Punkt 12 (Taxi och bussfiler)
          </note>
          <note>
            1. utskottet
          </note>
          <note>
            2. res. 9 (SD)
          </note>
          <note>
            Votering:
          </note>
          <note>
            248 för utskottet
          </note>
          <note>
            42 för res. 9
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 72 M, 22 MP, 17 C, 14 V, 14 L, 12 KD
          </note>
          <note>
            För res. 9: 42 SD
          </note>
          <note>
            Frånvarande: 16 S, 12 M, 6 SD, 3 MP, 5 C, 7 V, 5 L, 4 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 16 (forts. från § 13) Hyresrätt m.m. (forts. CU14)
          </note>
          <note type="speaker">
            Anf. 113 MATS GREEN (M) replik:
          </note>
          <note>
            Herr talman! Emma Hult talar sig varm för hyresrätten och vikten
            av att vi får fler hyresrätter. Så långt är allt väl. Men det
            finns en ganska uppenbar fråga som jag måste ställa.
          </note>
          <note>
            Om det nu är så: Varför har den miljöpartistiske bostadsministern
            lagt fram dubbelt så många förslag som gör det svårare att hyra
            ut en bostad som förslag som handlar om att få fler hyresrätter?
          </note>
          <note>
            Jag tycker att det rimmar ganska dåligt. Jag skulle vilja höra
            Emma Hults förklaring till det.
          </note>
          <note type="speaker">
            Anf. 114 EMMA HULT (MP) replik:
          </note>
          <note>
            Herr talman! Jag vill be Mats Green att förtydliga sig om vilka
            förslag han menar att bostadsministern har lagt fram som försvårar
            för hyresrätten.
          </note>
          <note type="speaker">
            Anf. 115 MATS GREEN (M) replik:
          </note>
          <note>
            Herr talman! Under de nästan två år som Mehmet Kaplan har varit
            bostadsminister har han presenterat tre förslag som har hanterat
            hyresrätter.
          </note>
          <note>
            Ett av de förslagen handlade om att man skulle få bidrag om man
            bygg ­ de hyresrätter. Med lite god vilja kan vi säga att det
            är ett förslag för hyresrätter även om samtliga remissinstanser
            har avvisat förslaget. Det är ett förslag för hyresrätten. Men
            han har lagt fram dubbelt så många förslag som gör det svårare
            att hyra ut.
          </note>
          <note>
            Man talar i och för sig väldigt välmenande om att man vill komma
            åt dåliga hyresvärdar. Återigen: Så långt är allt väl. Problemet
            är bara att man i mångt och mycket äger det problemet själv. Dåliga
            hyresvärdar återfinns tyvärr ganska ofta inom den ganska rika
            floran av allmännyttiga bostads bolag. Men det gör det svårare
            att hyra ut. Sedan har man sagt att man vill minska möjligheterna
            kraftigt att hyra ut i andra hand.
          </note>
          <note>
            Det är ett förslag för fler hyresrätter och två förslag för färre
            hyresrätter. Det rimmar väldigt dåligt med den ambition som regeringen
            säger sig ha att det ska bli fler hyresrätter. Jag vill ha en
            liten förklaring till detta och gärna lite andra tankar och konkreta
            förslag från regeringen om hur man ska kunna får fram fler hyresrätter
            och i synnerhet fler förenklingar.
          </note>
          <note>
            Återigen: Det är ett förslag om fler hyresrätter och två förslag
            som handlar om att göra det svårare att hyra och att göra det
            svårare att hyra ut. Det vill jag ha svar på, herr talman.
          </note>
          <note type="speaker">
            Anf. 116 EMMA HULT (MP) replik:
          </note>
          <note>
            Herr talman! Jag tror aldrig att jag har varit så förvånad i
            talarstolen tidigare. En utredning som ska stärka hyresgästens
            ställning skulle försvåra att hyra ut bostäder. Jag vet inte riktigt
            vad det är du syftar på , Mats Green, eller var i direktivet det
            står . Jag har talat med utredaren. Jag tror inte att det handlar
            om att göra det svårare.
          </note>
          <note>
            Du försöker säga att allmännyttan är vårt ansvar. Allmännyttan
            är de kommunala bostadsbolagen. Visserligen sitter Miljöpartiet
            och styr i fler kommuner än vad Moderaterna gör, och det är lite
            glädjande. Men jag tror att dina moderata kommunalråd och de som
            sitter i de olika kommunala bostadsbolagen har lika stort ansvar
            för det som mina kommunala politiker som sitter i de kommunala
            bostadsbolagen. Jag känner inte att jag eller Miljöpartiet är
            ansvariga för Sveriges alla kommunala allmännyttiga bostadsbolag.
          </note>
          <note>
            Du anser att utredningen som ska stärka hyresgästens ställning
            kommer att ställa till problem. Det är intressant, och det får
            stå för dig. Jag håller inte med, och jag tror inte att utredaren
            eller regeringen gör det heller.
          </note>
          <note>
            Du talade först om bidraget och sa att samtliga remissinstanser
            var emot. Det är intressant. Det är flera som ständigt efterfrågar
            det: När kommer det, och hur ska vi göra? Nu vill vi bygga på
            det sättet. Senast var jag i kontakt med Östersunds kommun , som
            gärna vill ha med det i sin budget och jobba in det. Jag tror
            inte att man ska vara så negativ.
          </note>
          <note>
            Jag vill lägga till en sak, eftersom det finns lite talartid
            kvar. Mats Green stod tidigare , i replikskiftet med Lars Eriksson
            från Socialdemokraterna , och hävdade att vi inte har några förslag.
            Vi gör den största satsning ­ en på 20 år. Om Mats Green inte
            tycker att det är en satsning och tror att det är regelförenklingar
            som bygger bostäder behöver nog Mats Green studera plan- och bygglagen
            lite bättre. Den reglerar hur man bygger, inte hur mycket som
            byggs.
          </note>
          <note type="speaker">
            Anf. 117 OLA JOHANSSON (C):
          </note>
          <note>
            Herr talman! Det blev en lång väntan på mitt anförande.
          </note>
          <note>
            Jag kan citera Lars Eriksson lite grann. Han nämner den svenska
            modellen och regeringsformen och säger att det ”åligger samhället”
            att skapa förutsättningar för bostäder. Jag har en enkel fråga
            till Lars: Hur bra går det för er?
          </note>
          <note>
            Det har pratats mycket om rekordsatsning på subventioner. Regelverket
            för byggsubventionerna är inte färdigt än, så det är ännu ingen
            som vet vilka kriterier som gäller för att få ut dem. Jag träffade
            vd:n för ett allmännyttigt bostadsföretag i måndags. Jag skulle
            vilja referera honom fritt utan att nämna hans namn. Han sa: Byggsubventionerna
            räcker i bästa fall till en ordentlig taklagsfest.
          </note>
          <note>
            Två komponenter menar jag är nödvändiga för att lösa bostadskrisen.
            Det behövs mer mark, och det behövs mer marknad. Då kommer byggandet
            igång. För att nya bostäder ska få effekt för dem som står utanför
            bostadsmarknaden i dag behövs det också en tredje sak: rörlighet.
            Centerpartiet vill få igång flyttkedjorna, så att fler lägenheter
            med låg hyra frigörs för nykomlingarna på bostadsmarknaden.
          </note>
          <note>
            Det är känt att bristen på hyresrätter hindrar företag från att
            expandera, när personer med rätt kompetens för jobbet inte hittar
            bostad i tid. Mer än hälften av de snabbast växande företagen
            i Stockholmsområdet uppger att bristen på bostäder är deras största
            hot mot tillväxt.
          </note>
          <note>
            Polisen uppger i en rapport att varannan bostad i Stockholm förmed
            las svart. Där regleringar allt för länge fått råda växer en marknad
            fram vid sidan av , där kriminella utnyttjar människors utsatthet
            för sin egen vinnings skull. Det behövs verkliga incitament för
            att få igång produktionen av hyresrätter och stoppa svartmäkleriet.
            Det behövs utsikter om en friare marknad inom överskådlig tid.
          </note>
          <note>
            Bygg- och fastighetsbranschen behöver långsiktiga spelregler
            och klarhet om vartåt politiken är på väg. Det enda bidraget hittills
            är en utredning om att stärka hyresgästens ställning. Utredaren
            är Agneta Börjesson från Miljöpartiet. Man kan fråga sig på vilket
            sätt den utredningen skulle leda till att fler hyresrätter blir
            tillgängliga och på vilket sätt ett mer komplext förhållande mellan
            hyresgästen och fastighetsägaren leder till att fler vill bygga,
            äga och förvalta hyresrätter. Det pågår bostadssamtal, men ännu
            kan vi inte se på vilket sätt de kommer att bidra till att den
            dysfunktionella bostadsmarknad vi har förändras, så att de som
            i dag står utanför kommer in och så att de som fått jobb eller
            blivit antagna till en utbildning får tag i en lägenhet.
          </note>
          <note>
            Herr talman! Centerpartiet vill inte införa marknadshyror genom
            ett enda politiskt beslut, men vi vill se en utveckling där det
            är tillgång och efterfrågan som sätter hyresnivåerna och där hyresgästernas
            makt och valfrihet stärks genom att fastighetsägare konkurrerar
            med varandra för att möta deras efterfrågan. Det kan komma att
            ta tid, och till dess att vi har de bostäder som behövs behöver
            förändringar på den vägen ske stegvis, med målet att vi inom loppet
            av 20 år har fått en fri marknad för hyresrätter, precis som vi
            redan har för andra upplåtelseformer. Då precis som nu finns ett
            besittningsskydd och ett skydd mot oskälig hyressättning och plötsliga
            omotiverade höjningar av hyran.
          </note>
          <note>
            Jag ska nu redogöra för hur vi vill att detta ska gå till.
          </note>
          <note>
            För det första vill vi införa en öppen hyresstatistik som underlättar
            jämförelser mellan hyror, förvaltningskvalitet, bostadsstandard
            och läge. Här finns det en gemensam reservation från oss i Alliansen,
            och den ställer jag mig såklart bakom.
          </note>
          <note>
            För det andra vill vi låta nyproduktionshyror, så kallade presumtionshyror,
            påverka hyresnivån också för äldre hyresrätter i samma område.
            Med för stora skillnader mellan likvärdiga bostäder inom samma
            område minskar rörligheten. Steget in i bruksvärdessystemet blir
            för stort efter 10 eller 15 år, när presumtionshyran löper ut.
          </note>
          <note>
            För det tredje vill vi förändra systemet med presumtionshyror.
            De är en nödlösning som måste finnas kvar, men vi ska veta att
            bara en tredjedel av de nya hyrorna sätts med stöd av dessa. Hyresgästföreningen
            bör inte, som i dag, kunna neka till att förhandla om presumtionshyror.
            När privata fastighetsägare utestängs från förhandling måste de
            sätta hyran själv a , med risk att den omprövas och blir olönsam.
            De här sakerna går Centerpar tiet in på i sin reservation nr 5.
          </note>
          <note>
            För det fjärde vill vi tillåta ägarlägenheter även i befintliga
            bestånd av hyres- och bostadsrätter, underlätta bosparande för
            unga och erbjuda möjlighet att ingå hyresavtal där man i efterhand
            kan betala av och köpa loss sin bostad, något som är vanligt i
            Frankrike. Här finns ett tillkännagivande till regeringen, som
            nämnts tidigare. Vi kan konstatera att regeringen med sitt stödparti
            Vänstern hellre ser en brist på bostäder än att människor ges
            möjlighet att äga sin bostad.
          </note>
          <note>
            För det femte vill vi sedan införa ett system med fri avtalsrätt
            på nyproducerade hyresrätter, där parterna själva kan komma överens
            om avtalsvillkor och månadshyra. Dessa hyror ska sedan skälighetsprövas,
            som i dag, och höjningarna av hyror ska följa konsumentprisindex.
            Att sedan tillåta fri avtalsrätt gör att vi får fram en hyresrätt
            som ger hyresgästen ett verkligt inflytande och en möjlighet att
            forma lägenheten och avtalsvillkoren efter sina egna önskemål
            i samråd med bostadsföretaget.
          </note>
          <note>
            För det sjätte vill vi behålla besittningsskyddet och skyddet
            mot plötsliga och omotiverade höjningar, stärka hyresgästens ställning
            genom egna till- och frånval och tillämpa individuell mätning
            av vatten, el och värme där det är ekonomiskt och tekniskt möjligt.
            Här har vi den andra alliansgemensamma reservation som jag ställer
            mig bakom.
          </note>
          <note>
            Herr talman! Med stegvis införande av dessa reformer kan avtalsfrihet
            införas vid inflyttning i lediga lägenheter. Först därefter, när
            det råder full balans mellan tillgång och efterfrågan, kan det
            bli en fri hyressättning ock ­ så för de befintliga och löpande
            hyreskontrakten genom en intrappning som kan ske under väldigt
            lång tid, fem till tio år om det skulle behövas.
          </note>
          <note>
            Hyressättningen bygger i dag fortfarande på principen att alla
            ska ha rätt att bo i en hyresrätt, även i de mest attraktiva lägena.
            Det har lett till att vi på många håll har bruksvärdeshyror som
            är betydligt lägre än vad de boende är beredda att betala. Samtidigt
            råder en exceptionell bristsituation, där många ser hyresrätten
            som den enda lösningen. Det kan vara så, men i så fall i första
            hand för dem som har en god och stabil inkomst.
          </note>
          <note>
            Vi vill se fler upplåtelseformer, ett stärkt ägande och bostadsinvesteringar
            i hela landet. Vi har haft en hyresreglering ända sedan andra
            världskriget. Centerpartiet har full respekt för att detta är
            svårt och att det tar tid att förändra sådana här saker. Vi vill
            gärna ha marknadshyror, men inte än på ett tag. En marknad uppstår
            nämligen när det råder balans mellan tillgång och efterfrågan.
          </note>
          <note>
            Det behövs inte något beslut i riksdagen om att införa marknadshyror.
            Däremot behövs en insikt bland oss alla om att det är en väg vi
            behöver gå och att det är med en politik som pekar ut en sådan
            riktning som vi får verklig fart på byggandet av hyresrätter.
          </note>
          <note>
            Herr talman! Betänkandet innehåller ett tillkännagivande om att
            regeringen måste återkomma till riksdagen med förslag som gör
            det möjligt att omvandla hyresrätter till ägarlägenheter. Vidare
            finns det ett tillkännagivande om att utreda ett hyrköpssystem
            för bostäder, där man kan börja sin bostadskarriär som hyresgäst
            och inom några år stå som ägare till bostaden. Man ska inte behöva
            flytta från det område där man trivs och har sitt nätverk, sin
            släkt, barnens kompisar och skola, fotbollsklubben, församlingen
            och teaterföreningen bara för att man har bestämt sig för att
            man skulle vilja äga sin bostad.
          </note>
          <note>
            Vi kan belägga att många människor vill bo i ett eget hus. Trä-
            och möbelföretagen uppger i egna undersökningar att sju av tio
            personer skulle vilja bo i småhus. Tänk på det! Det är olyckligt
            att inte fler som bor i hyresrätt i dag har möjlighet att förverkliga
            sina egentliga bodrömmar om att skaffa något eget. När man gör
            det betyder det om inte annat att den hyresrätt man sitter på
            blir tillgänglig för någon annan.
          </note>
          <note>
            Jag yrkar bifall till reservation 5 och självklart till de alliansgemensam
            ­ ma reservationerna. Jag yrkar också bifall till förslaget i
            betänkandet i de delar där det finns en majoritet för ägarlägenheter
            och att utreda system för hyrköp.
          </note>
          <note>
            Herr talman! Jag vill avslutningsvis upprepa mitt budskap. Vi
            förespråkar inte ett politiskt beslut om att införa marknadshyror,
            men vi vill se en utveckling som leder till att det byggs fler
            hyresrätter. Det ska finnas en rörlighet som gör att den som vill
            ta sig in på bostadsmarknaden får en chans utan att behöva förlita
            sig på svartmäklare och kriminella. Den som snabbt behöver en
            bostad för att kunna tacka ja till ett anställningserbjudande
            ska kunna hyra en bostad i andra hand eller skriva avtal med en
            fastighetsägare om en indexreglerad hyra vid sidan av bruksvärdessystemet.
          </note>
          <note>
            När det råder en balans mellan tillgång och efterfrågan, när
            hyresvärdar konkurrerar om hyresgästerna såväl i storstäderna
            som i mindre kommuner, kommer vi att finna att det inte längre
            finns ett behov av ett särskilt och obligatoriskt förhandlingssystem
            om bruksvärdeshyror, men det finns fortfarande ett starkt besittningsskydd
            och ett skydd mot plötsliga hyreshöjningar, trots, eller tack
            vare att hyrorna satts på en fri och oreglerad marknad.
          </note>
          <note>
            Jag ser inte att detta kan ske över en natt. Det krävs en samsyn
            över blockgränserna, en insikt om att det finns problem och en
            vilja att diskutera i syfte att få fram reformer.
          </note>
          <note>
            Jag vill med de orden önska talmannen och talmanskansliet en
            glad påsk. Jag ber civilutskott ets närvarande handläggare – han
            är här – att framföra mina hälsningar, mitt tack och en tillönskan
            till alla om en skön ledighet.
          </note>
          <note>
            (Applåder)
          </note>
          <note type="speaker">
            Anf. 118 LARS ERIKSSON (S) replik:
          </note>
          <note>
            Herr talman! Ola Johansson har sett ljuset i tunneln. Om det
            är ett mötande tåg vet vi inte. Risken är helt uppenbar efter
            att ha lyssnat på detta anförande. Det var spännande i alla fall.
          </note>
          <note>
            2015 års hyror är resultatet av den lägsta hyresökningen på länge.
            Hyran höjdes i snitt 0,6 procent 2015.
          </note>
          <note>
            Hur hade det sett ut om var och en skulle förhandla sin egen
            hyra? Att förhandla kräver både kunskap och erfarenhet. Hyresgästföreningen
            är professionell förhandlare och sätter sina medlemmars intresse
            främst, det vill säga en så låg höjning av hyran som möjligt.
          </note>
          <note>
            Jag blir lite orolig när jag läser att det är denna del av den
            svenska modellen på bostadsmarknaden som Centerpartiet går till
            angrepp mot. Om man talar med några av de större privata hyresförvaltarna
            i Stockholm ser de en möjlighet att ta ut ökningar på marknadshyrorna
            på 1,7 – 3,7 procent. Det är något helt annat än de 0,6 procent
            man ser nu.
          </note>
          <note>
            Jag funderar över varför det är så att det jämt är organisationsrätten
            som angrips när Alliansen ger sig på dessa frågor . Under förra
            mandatperioden var det fackföreningsrörelsen. Nu är det fackföreningsrörelsen
            på bostadsmarknaden.
          </note>
          <note>
            Varför ger sig Centerpartiet och delar av Alliansen på Hyresgästföreningen?
          </note>
          <note type="speaker">
            Anf. 119 OLA JOHANSSON (C) replik:
          </note>
          <note>
            Herr talman! Det är glädjande att Lars Eriksson finner mitt anförande
            spännande. Det tyder på att han har lyssnat på det.
          </note>
          <note>
            Läget i dag är att det för 60 000 lägenheter inte finns avtal
            om nya hyror därför att förhandlingarna har strandat. Det borde
            skicka signaler till Lars Eriksson om att någonting inte fungerar.
          </note>
          <note>
            Det stämmer att Hyresgästföreningen har åtagandet. Man tar också
            bra betalt av hyresgästerna genom förhandlingsavgiften. Den drabbar
            alla. Icke medlemmar såväl som medlemmar i Hyresgästföreningen
            får betala för förhandlingsarbetet.
          </note>
          <note>
            Hyresgästföreningen befinner sig i ett konstant överläge, där
            den enda möjligheten som motparten har är att stranda förhandlingen
            eftersom det inte finns en medlande part som kan gripa in när
            förhandlingarna går i stå. Hyresgästföreningen har utöver detta
            möjlighet att säga nej till att förhandla presumtionshyror och
            tvinga fastighetsägaren att själv sätta hyror eller ingå i bruksvärdessystemet.
            Då är det något i systemet som inte fungerar.
          </note>
          <note>
            Det gläder mig att det finns en nyfikenhet hos Lars Eriksson.
            Man kan ha synpunkter på regeringens beslut att tillsätta en professionell
            medlare för att samtala med parterna i syfte att få fram förslag
            på hur parterna tycker att förhandlingssystemet kan reformeras.
            Det är alltid en början.
          </note>
          <note>
            Det jag efterlyser i mitt anförande är mer än det. Det är en
            politisk vilja att inse vart systemet är på väg och ha egna åsikter
            om hur man vill göra för att reformera systemet.
          </note>
          <note>
            Jag har pekat ut en väg. Den är lång, och det finns ett ljus
            i tunneln. Jag lovar! Det är inte det mötande tåget. Det är en
            tillgång till bostäder som möter oss.
          </note>
          <note type="speaker">
            Anf. 120 LARS ERIKSSON (S) replik:
          </note>
          <note>
            Herr talman! Jag är en del av en rörelse som är nyfiken och lyssnande.
            Jag är intresserad av vad andra tycker. Det är ett skäl till att
            regeringen har gått denna väg för att få fram en förhandlingsperson
            som tillsammans med parterna på bostadsmarknaden ska se över vad
            som kan göras mer för att underlätta processen.
          </note>
          <note>
            Jag är förvånad över att allianspartierna hela tiden angriper
            organisa ­ tionsrätten. Förra mandatperioden var det fackföreningsrörelsen,
            vilket var skälet till att det blev dyrare att vara ansluten.
            De som hade störst skäl att vara anslutna nödgades att lämna fackföreningarna.
          </note>
          <note>
            Hyresgästföreningen försvagas, vars skäl och ändamål är att leverera
            så låga hyror som möjligt och att utveckla hyresrätten. Det blev
            0,6 procent förra året. Marknaden säger 1,7 – 3,7 procent. Finns
            det inget positivt i att Hyresgästföreningen lyckas med detta?
            På vilket sätt håller ett sådant system som Ola Johansson förespråkar?
            På vilket sätt gör det att Sverige bättre håller ihop och utvecklas?
          </note>
          <note>
            Jag tycker att Centerpartiet har hittat sin valaffisch för nästa
            val: Gärna marknadshyror! Jag rekommenderar er att tapetsera våra
            städer med den affischen. Det blir en fantastisk framgång. Jag
            tror att väljarna verkligen skriker: Gärna marknadshyror! Jag
            har inte här i kammaren hört något parti uttrycka sig på det viset.
            Det är lite symtomatiskt att det är Centerpartiet som gör så.
            Först medverkar man till att angripa fackföreningsrörelsen. Nu
            angriper man hyresgäströrelsen. Man gör det med parollen: Gärna
            marknadshyror! Det blir en spännande valkampanj framför oss. Jag
            önskar er all lycka.
          </note>
          <note>
            (Applåder)
          </note>
          <note type="speaker">
            Anf. 121 OLA JOHANSSON (C) replik:
          </note>
          <note>
            Herr talman! Jag förstår att Lars Eriksson använder sig av Hyresgästföreningen
            som sitt enda tillhygge i debatten. Hade det inte varit en bättre
            taktik att använda sig av de människor som i dag står utan bostad?
          </note>
          <note>
            I själva verket tappar Hyresgästföreningen medlemmar. Man tappar
            medlemmar därför att människor inte vill vara med i den sortens
            förening ­ ar, trots att de är en bra idé. Jag har själv varit
            fackligt aktiv, och jag vet att det är värdefullt att vara solidarisk
            och ställa upp i de organisationer som arbetar för ens bästa.
            Men man tappar medlemmar på grund av att hyresrätter omvandlas
            till bostadsrätter.
          </note>
          <note>
            Byggföretagen vill inte investera i hyresrätter. Vi får inte
            fram hyresrätter. Hyresrätten är grunden för den typen av förening
            som Lars Eriksson pläderar för. Men systemet har inlåsningseffekter.
            Det finns en bristande investeringsvilja i hyresrätter, i renoveringar
            och så vidare. Det gör att hyresrätten dör sotdöden, och med den
            dör också Hyresgästföreningen.
          </note>
          <note>
            Om Lars Eriksson värnar om Hyresgästföreningen i debatten borde
            han tänka på det som gör Hyresgästföreningen stark, nämligen att
            det finns hyresrätter.
          </note>
          <note>
            Jag förstår att Lars Eriksson ändå inte har lyssnat på mig fullt
            ut. Han klistrar valaffischer som framför just det budskapet som
            jag i mitt anförande försökte nyansera. Vi behöver inte fatta
            några politiska beslut om en utveckling som vi kan åstadkomma
            tillsammans genom att främja en utveckling där människor själva
            kan komma överens om avtalsvillkoren i nyproducerade bostäder,
            där det finns en öppen och transparent hyresstatistik, med en
            översyn av systemet med presumtionshyror där nivåerna utjämnas
            mellan de olika avtalsformerna med mera.
          </note>
          <note>
            Det skulle vara intressant att veta vad Lars Eriksson har för
            förväntningar på den medlare som har tillsatts.
          </note>
          <note type="speaker">
            Anf. 122 NOOSHI DADGOSTAR (V):
          </note>
          <note>
            Herr talman! Jag börjar med att yrka bifall till reservationerna
            14 och 16.
          </note>
          <note>
            Bostadspolitiken är en frihetsfråga – friheten att få flytta
            hemifrån, friheten att få flytta till jobbet eller programmet
            på universitetet man äntligen kommit in på, friheten att få flytta
            ifrån ett dåligt äktenskap.
          </note>
          <note>
            De borgerliga partierna lämnade efter sig en bostadspolitik i
            totalt haveri. Trots en enorm befolkningsutveckling tog borgarna
            bort det tidigare investeringsstödet. Byggandet störtdök. Hyresrättsprojekt
            som redan var igångsatta ställdes in när investeringsstödet inte
            längre fanns. Moderaterna i Stockholm slumpade bort stora delar
            av allmännyttan, och enorma ombildningar tog fart. Attefallshusen
            som skulle rädda oss ur bostadsbristen var ett totalt fiasko.
            Personalen på plankontoren blev belastad med mer och mer administration
            när den dåvarande alliansregeringen skulle ändra i regelverken.
          </note>
          <note>
            Jag sitter inte i regeringen, men jag ser att man ska ha respekt
            för att det knappast var ett dukat bord den kom till.
          </note>
          <note>
            Stora reformer krävs för att komma till rätta med detta. Vi kan
            konstatera att det inte innebär mer av samma medicin, utan nya
            idéer måste lyftas fram. Det är ju som Albert Einstein sa: Galenskap
            är att göra samma sak om och om igen och förvänta sig olika resultat.
          </note>
          <note>
            Det bekymrar mig därför att vi återigen har fått höra de gamla
            tongångarna från de borgerliga partierna i bostadsdebatten.
          </note>
          <note>
            I dag har vi fått höra från Moderaterna att det har blivit alldeles
            för billigt att hyra i andra hand. Det måste bli dyrare. De tycker
            att det är bra att en olagligt hög andrahandshyra inte kan krävas
            tillbaka av hyresgästen i efterhand. De vill inte skydda hyresgästen
            från att bli utsparkad från sin lägenhet om hon påpekar att hyran
            är högre än vad den får vara enligt lag. Moderaterna tycker att
            skyddet är för starkt. De utan kontakter , pengar och bra könummer
            ska betala ännu högre hyra till sina ofta betydligt rikare hyresvärdar.
            En etta i andra hand kan i dag kosta 10 000 kronor i månaden.
            Det tycker Moderaterna är för lite. Det ska kosta 12 000, 15 000
            – kanske helst ännu mer.
          </note>
          <note>
            Vi har även fått höra att Centerpartiet tycker att hyresvärdarna
            ska få sätta hyran helt själva. Det skulle innebära enorma hyreshöjningar.
            Det vore inte bara en katastrof för svensk eko nomi; det skulle
            innebära att 3 miljoner hyresgäster blir mycket fattigare. Det
            skulle slå hårt mot barnens uppväxtmiljö och mot människors frihet
            att välja i livet.
          </note>
          <note>
            I min hemkommun Botkyrka skulle hyreshöjningarna säkert kunna
            bli uppåt 100 procent. Jag vill gärna att centerpartisterna går
            ut härifrån, tar den röda linjen till Fittja och berättar för
            de unga mödrarna och fäderna där att Centerpartiet nu har bestämt
            att deras hyra ska fördubblas.
          </note>
          <note>
            I Fi ttja tjänar man i genomsnitt 15 000 kronor i månaden, så
            påminn dem gärna om att Centerpartiet dessutom vill sänka deras
            löner. Ni får väl flytta in några familjer till i den här trean
            om ni ska klara det, får Annie Lööf förklara.
          </note>
          <note>
            Jag hoppas att Annie inte glömmer att tipsa familjen om att det
            inte längre är någon idé att kontakta hyresvärden när kylen gått
            sönder eller elementet inte fungerar. En fastighetsägare som sätter
            hyran helt själv behöver inte lyssna på någon hyresgäst med klagomål
            på lägenheten, för den kan när som helst bli utbytt mot en annan
            hyresgäst i den långa kön.
          </note>
          <note>
            Jag följer gärna med Ola Johansson ut efter dagens debatt.
          </note>
          <note>
            Vi har i dagens debatt fått veta att de borgerliga partierna
            är överens om att det är ett problem att det inte byggs med tillräckligt
            låg standard, och då särskilt för den grupp som inte får pengarna
            att räcka till.
          </note>
          <note>
            I Dagens N yheter har vi även fått läsa att Anna Kinberg Batra
            tycker att vi ska börja dela kök och toalett med varandra även
            om vi inte längre är studenter. Många har undrat om tiomannautedass
            är nästa moderata bostadsutspel.
          </note>
          <note>
            En marknadshyra för en etta, det är ungefär vad Liberalerna tycker
            att folk ska tjäna på ett heltidsjobb. Då vill jag upplysa om
            att en femtedel av Kommunals medlemmar har svårt att planera sitt
            boende eftersom de inte har fast inkomst. Åtta av tio pensionerade
            kvinnor har en pension som är på fattigdomsgränsen.
          </note>
          <note>
            Jag är själv medlem i Handelsanställdas förbund, som organiserar
            butiksbiträden. Den absoluta majoriteten av dem som jobbar inom
            detaljhandeln jobbar deltid. I Liberalernas Sverige blir inkomstern
            a för de här kvinnorna mellan 6 000 och 7 000 i månaden. Hur ska
            pengarna räcka till den höga marknadshyran, mat, busskort och
            barnens fritidsaktiviteter?
          </note>
          <note>
            Hur ska det bli när någon av mina vänner som sköter frysdisken
            på Ica vill lämna sin man? De kommer aldrig att kunna lämna sina
            män med den ekonomi och de hyror som Liberalerna har slagit fast
            för dem. Men för Liberalerna har det ingen betydelse. Mina vänner
            som sitter i kassan ska inte längre kunna försörja sig själva,
            ha makten över sina egna liv eller välja att gå ifrån den man
            som behandlar dem illa eller som de har slutat älska. Liberalerna
            vill ta ifrån oss kvinnor makten att bestämma över våra egna liv.
            Det är en liberalism jag gärna lever utan.
          </note>
          <note>
            All t detta samtidigt som hyresvärdarna i Sverige i dag gör den
            högsta vinst de någonsin gjort.
          </note>
          <note>
            Herr talman! Låt oss då tala om verkligheten. Många hyresrätter
            står inför eller genomgår nu renoveringar. Det är i grunden väldigt
            bra och viktigt att vi har en hög bostadsstandard för alla. Därför
            gör regeringen och Vänsterpartiet i budgeten en särskild satsning
            på upprustning av hyresrätter.
          </note>
          <note>
            Men det är också viktigt att hyrorna inte blir för höga. Hyresgästen
            ska inte behöva betala för hyresvärdens åratal av dåligt underhåll
            eller för en renovering som inte håller måttet. I dag behöver
            en av fem flytta ifrån sitt hem vid en större renovering därför
            att hyresvärden tar ut en för stor hyreshöjning. Dessa renoveringar
            riskerar att kraftigt försämra människors trygghet i livet. Att
            få en plötslig hyreshöjning på flera tusenlappar är det få som
            klarar av.
          </note>
          <note>
            Det är därför viktigt att den utredning som nu är tillsatt om
            ökat inflytande för hyresgästerna vid ombyggnation tittar på hur
            hyresgästerna kan få större makt i sådana här situationer.
          </note>
          <note>
            Vänsterpartiet vill också stärka skyddet mot kraftiga hyreshöjningar
            och förtydliga besittningsskyddet och den skyddsregel som i dag
            finns i lagstiftningen men som inte används när det handlar om
            standardförbättrande åtgärder.
          </note>
          <note>
            Det byggs fler hyresrätter i Sverige i dag än det byggs bostadsrätter.
            Det är bra. Det är framför allt hyresfastigheter vi behöver bygga
            framöver.
          </note>
          <note>
            Fördelarna med hyresrätten är flera. Hyresgästen behöver inte
            ha eget kapital eller föräldrar med sparkapital. Hyresrätten möjliggör
            en ökad rörlighet på arbetsmarknaden. Den håller nere den privata
            skuldsättningen. En professionell hyresvärd sköter fastighetsförvaltningen
            på ett förhoppningsvis bra och rationellt sätt. Hyresrätten kan
            förmedlas på ett sätt som motverkar segregation – till skillnad
            från bostadsrätten och villan, där det är tjockleken på plånboken
            som avgör.
          </note>
          <note>
            För att hyresrätten ska fortsätta vara en långsiktig boendeform
            för en stor del av befolkningen ser vi ett behov av att stärka
            finansieringen av byggandet. Den finansiering vi har i dag missgynnar
            hyresrätten.
          </note>
          <note>
            Vi vill se till att staten tar över delar av risken för hyresrättens
            finansiering genom att erbjuda topplån som ersätter större delen
            av det kapital som den privata eller allmännyttiga investeraren
            själv behöver gå in med. På så sätt kan många fler, även de ekonomiskt
            svagare byggarna, komma in på marknaden och bygga. Om staten inte
            gör detta finns det redan i dag en tydlig gräns för hur mycket
            vi kan bygga. För statens del handlar det om att låna till rek
            ordlåg ränta. Ska vi få fram 80 000 hem per år är detta helt nödvändigt.
            Vänsterpart iets förslag skulle innebära 50 000 nya hyresrätter
            per år.
          </note>
          <note>
            Bostadsbristen har flera orsaker utöver finansieringen. Vi har
            en hel del byggbar mark i våra kommuner som inte bebyggs tillräckligt
            fort. Bara i drygt 50 svenska k ommuner finns i dag närmare 200
            000 bostäder i färdiga detaljplaner. Att börja med att titta på
            varför så mycket mark som redan finns inte bebyggs menar jag är
            en viktig fråga för att komma upp i volymer i byggandet. Om kommunerna
            har svårigheter med att bära anläggnings- och investeringskostnader
            behöver vi titta på det.
          </note>
          <note>
            Vi behöver också titta på hur kommunerna lättare ska kunna ta
            tillbaka mark som inte bebyggs och sätta hårdare press på byggherrar
            som håller tillbaka produktionen enbart för att invänta högre
            bostadspriser. Hamstring av mark i spekulationssyfte måste motverkas.
          </note>
          <note>
            Vi ser att mark som tilldelas hyresrättsprojekt bebyggs snabbare,
            och hyresrätten är en upplåtelseform som alla människor har tillgång
            till. Vi vill därför belöna kommuner som planlägger mark för hyresrättsbyggande.
            För att kommunen också ska kunna ta sitt bostadsförsörjningsansvar
            och säkerställa att man löser boendefrågan för alla invånare måste
            kommunen kunna föreskriva en viss upplåtelseform i detaljplanen.
          </note>
          <note>
            Herr talman! De ombildningar vi har sett från hyresrätt till
            bostadsrätt har kraftigt minskat möjligheterna att få en hyresrä
            tt i dag. Sedan år 2000 har 160 000 hyresrätter runt om i landet
            ombildats till bostadsrätter. Det är en utveckling som skadar
            Sverige.
          </note>
          <note>
            Vänsterpartiet föreslår därför att rättssäkerheten vid ombildningar
            ska öka och att länsstyrelsen ska få möjlighet att stoppa ombildningar
            som innebär försäljning till ett pris som ligger under marknadsvärdet
            eller om det är brist på hyresrätter på den aktuella bostadsmarknaden.
            Vi behöver i dag fler hyresrätter, inte färre.
          </note>
          <note>
            Jag ska också säga några saker om fastighetsförvaltningen. Vi
            tycker att det är viktigt att hyresgästerna bor bra och får ett
            underhåll som de har rätt till. Den omfattande utförsäljningen
            av allmännyttan till värdar med kortsiktiga intressen, många gånger
            riskkapitalbolag, har gjort det allt viktigare att ge hyresgästen
            kraftfulla verktyg i det fall underhållet inte fungerar.
          </note>
          <note>
            Därför är det bra att en utredning nu är tillsatt för att titta
            på återinförandet av förvärvslagen. Kommunen bör kunna förhandspröva
            om en köpare av ett hyreshus är lämplig. Vi behöver få en effektivare
            tvångsförvaltning av misskötta fastigheter, och det behöver bli
            mycket lättare för en hyresgäst att få tillbaka på hyran om hyresvärden
            missköter sig. Det är viktigt att hyresvärdarna i Sverige är seriösa
            och långsiktiga förvaltare.
          </note>
          <note>
            Med detta vill jag tacka för mig och önska glad påsk.
          </note>
          <note type="speaker">
            Anf. 123 MATS GREEN (M) replik:
          </note>
          <note>
            Herr talman! Nu har vi hört Nooshi Dadgostar tala i nästan elva
            minuter. Under de elva minuterna har hon inte kommit med ett enda
            eget förslag från Vänsterpartiet när det gäller vad man ska göra
            för att få ett ökat byggande i Sverige. Det enda vi fick höra
            från Nooshi Dadgostar handlade om att hindra, stoppa och förbjuda.
          </note>
          <note>
            Det är lite svårt att debattera när de frågor man skulle ställa
            till andra partier blir lite för fundamentala för att man ska
            våga ställa dem. Jag har dock roat mig med att gå igenom Vänsterpartiets
            bostadspolitiska motio ­ ner de senaste fem åren. Där har jag
            inte kunnat hitta ett enda eget förslag som handlar om att man
            ska få fler bostäder i Sverige. Det är ganska anmärkningsvärt.
          </note>
          <note>
            Ibland tror jag att vi lever i parallella universum. Vi har bostadsbrist
            i Sverige.
          </note>
          <note>
            Jag skulle vilja att Nooshi Dadgostar räknar upp de positiva,
            aktiva förslag för fler bostäder som Vänsterpartiet har lagt fram
            i Sveriges riksdag de gångna fem åren. Det borde vara ganska lätt,
            för om man hade varit som övriga partier hade man haft ganska
            mycket att välja mellan.
          </note>
          <note>
            Att tala i elva minuter om bostadspolitik utan att komma med
            ett enda eget förslag om hur vi ska kunna få fler bostäder i Sverige
            är ganska anmärkningsvärt för en bostadspolitisk talesperson.
            Jag ska göra det lätt för Nooshi Dadgostar: Nämn fem vänsterförslag
            för fler bostäder i Sverige som inte innehåller orden ”hindra”
            eller ”stoppa”!
          </note>
          <note type="speaker">
            Anf. 124 NOOSHI DADGOSTAR (V) replik:
          </note>
          <note>
            Herr talman! Tack, Mats Green, för frågan! Det är tråkigt att
            de borgerliga partierna, om nu Mats Green får representera alla,
            aldrig hör när man talar om de lösningar som finns, såvida de
            inte stavas försämringar för hyresgästerna eller marknadshyror.
            Det är ju bara då Mats Green hör vad jag säger.
          </note>
          <note>
            Det finns en rad förslag som jag tog upp i mitt anförande. Jag
            ska upprepa de förslag jag hade.
          </note>
          <note>
            Vänsterpartiet tycker att staten behöver gå in och ta en del
            av den finansiella risken för hyresrättsbyggandet. Hyresrättsfinansieringen
            är i dag missgynnande i förhållande till bostadsrätts- och villabyggande.
            Därför tycker vi att det vore något att lägga i händerna på de
            lite svagare byggare som inte har ett så stort eget kapital som
            krävs för att sätta igång ett projekt. Det skulle till exempel
            gynna en stor del av allmännyttan, vilket vore bra.
          </note>
          <note>
            Vi ser i dag att vi har en hel del byggbar och helt byggklar
            mark ute i kommunerna som inte bebyggs. Vi ser att det finns ett
            antal stora bolag som ligger på marken för att invänta höjda bostadspriser.
            De så att säga hamstrar marken i stället för att bygga på den.
            Där vill vi att kommunerna ska kunna ta tillbaka marken och bygga
            på den direkt.
          </note>
          <note>
            Vi vill också belöna de kommuner som arbetar med att ge mark
            till hyresrättsbyggande. Det är ju hyresrätten vi talar om i dag,
            Mats Green. Det stora bostadspaket som vi nu levererar och som
            är det största på 20 år kommer också att gynna hyresrättsbyggandet.
          </note>
          <note>
            Vi vill också göra regelförenklingar i lagen om allmännyttan
            för att se till att de allmännyttiga bolagen kan få större möjligheter
            att bygga.
          </note>
          <note type="speaker">
            Anf. 125 MATS GREEN (M) replik:
          </note>
          <note>
            Herr talman! Detta var inget svar över huvud taget!
          </note>
          <note>
            Nooshi Dadgostar talar om regelförenklingar. Då är det märkligt
            att Vänstern över huvud taget inte har lagt fram något förslag
            i den här församlingen om regelförenklingar.
          </note>
          <note>
            Det som man kallar den största bostadspolitiska satsningen på
            20 år innebär att man tar pengar från unga anställda och ger dem
            till bostadsbolag. Det är bidrag som ingen vill ha.
          </note>
          <note>
            Nooshi Dadgostar nämnde i sitt anförande att vinsterna hos hyresvärdarna
            är alltför stora. Det är ganska egendomligt att Vänsterpartiet
            tillsammans med Socialdemokraterna och Miljöpartiet just därför
            vill putta in ett antal miljarder ytterligare i dessa bolag. Jag
            skulle vilja höra Nooshi Dadgostar utveckla detta.
          </note>
          <note>
            Återigen: Vänsterpartiet har alltså inte kommit med ett enda
            förslag för fler bostäder i Sverige. Det duger inte om man är
            bostadspolitisk talesperson. Vad har Nooshi Dadgostar för förslag
            om hur vi ska kunna förändra PBL? Vad har Nooshi Dadgostar för
            förslag vad gäller överklagandemöjligheter?
          </note>
          <note>
            Jag skulle vilja få svar på alla de här frågorna. Jag kanske
            inte instämmer i Socialdemokraternas svar på allt detta, men de
            har ändå med lite god vilja svar på frågorna. Men Vänstern har
            ingenting. Man kan inte stå och bara polemisera. Ni är ett stödparti
            till regeringen. Alliansen sitter inte i regeringen.
          </note>
          <note>
            Vad har Vänstern för ytterligare förslag och tankar för att man
            ska kunna öka byggandet i Sverige? Är bostadspaketet, där man
            alltså tar från unga anställda och ger till hyresvärdar, det enda
            som Vänstern har varit med och presterat under den här mandatperioden?
            Är detta allt man har rätt att förvänta sig av Vänsterpartiet?
          </note>
          <note type="speaker">
            Anf. 126 NOOSHI DADGOSTAR (V) replik:
          </note>
          <note>
            Herr talman! Det är fascinerande att lyssna på Mats Green, som
            alltid ställer samma fråga. Vi har ju haft en hyresrättsdebatt
            i kammaren i dag. I den hade Moderaterna inte ett enda förslag
            för att öka byggandet av hyresrätter. De enda förslag som Mats
            Green yrkade bifall till gällde att minska antalet hyresrätter.
            Det är det som är de borgerliga partiernas förslag.
          </note>
          <note>
            Man blir fundersam om det är detta som är er input i den här
            hyresrättsdebatten.
          </note>
          <note>
            Om Mats Green hade gjort sig besväret att kanske läsa det betänkande
            som vi behandlar här i dag hade han sett att våra förslag om regelförenklingar
            för allmännyttan finns med bland det vi ska votera om efter dagens
            debatt. Vi vill göra regelförenklingar för att allmännyttan ska
            kunna bli en starkare motor för att bygga ute i kommunerna.
          </note>
          <note>
            Jag har också nämnt statliga lån och markpolitik som gynnar byggande
            av hyresrätter, och jag kan nämna ännu mer om Mats Green är villig
            att lyssna. Vi vill se regionala riktlinjer för varje kommun,
            för vi ser att många av de kommuner som styrs av Mats Greens parti,
            till exempel i Stockholmsregionen, inte bygger tillräckligt många
            bostäder. Därför behöver vi lyfta upp den här frågan på regional
            nivå.
          </note>
          <note>
            Mats Green undrar om investeringsstödet fungerar. Ja, senast
            vi hade det hade två av tre hyresrätter inte byggts utan stödet.
            Det märkte Mats Green, för när hans parti var i regeringsställning
            tog man bort investeringsstödet, och då störtdök byggandet av
            hyresrätter. Det är inte ett särskilt svårt resonemang. Det Mats
            Greens parti vill göra är att ge pengar utan att ställa krav på
            bolagen. När vi ger pengar ställer vi krav på att bolagen också
            bygger. Det är skillnaden mellan vänster och höger i svensk politik.
          </note>
          <note type="speaker">
            Anf. 127 ROBERT HANNAH (L):
          </note>
          <note>
            Herr talman! Jag yrkar bifall till reservationerna 3 och 4. För
            tids vinnande yrkar jag inte bifall till våra andra reservationer,
            men jag står självklart bakom dem.
          </note>
          <note>
            Sveriges bostadsmarknad präglas av för lite bostäder och för
            lite marknad. Långtgående regleringar gör att det inte byggs tillräckligt,
            och köer och skatter gör att människor inte kan, inte vågar eller
            inte vill flytta mellan de fastigheter som redan finns.
          </note>
          <note>
            Konsekvenserna av detta för varje enskild människa som drabbas
            är stora. Hyresmarknadens köer stänger ute dem utan socialt kapital
            och kontakter. Vi vet alla att varannan lägenhet som förmedlas
            i Stockholm är ett svartkontrakt. Bostadsrätternas priser stänger
            ute dem utan finansiellt kapital till en insats. Det är ofta samma
            individer som stängs ute från såväl hyresmarknaden som den ägda
            marknaden. Vänsterpartierna målar upp det som att det finns en
            konflikt mellan dessa, men jag tror att det handlar om en generell
            brist.
          </note>
          <note>
            Dagens bostadsmarknad är sannolikt vårt främsta exempel på ett
            försök från politiken att reglera fram en rättvisa och jämlikhet
            som faktiskt har skapat social orättvisa och färre klassresor.
            Det är bara att åka ut till Rinkeby, Rosengård och Hjällbo.
          </note>
          <note>
            Konsekvenserna för politiken och tillväxten är också svåra, men
            jag hör över huvud taget inget från vänsterpartierna i dessa frågor.
            Företag får svårare att växa, och konkurrenskraften i vår ekonomi
            försvagas. Senast i dag rapporterar medierna om att det tyska
            startup-företaget Cuponation som planerat att flytta till Stockholm
            har valt att stanna kvar i München. Det skulle bli för svårt för
            dem att hitta boende till sin personal i Sverige.
          </note>
          <note>
            Att företag väljer att inte komma till Sverige och att människor
            inte kan flytta till jobben gör att åtminstone 15 000 människor
            i Sverige går arbetslösa som inte hade behövt göra det. För både
            den enskilda människans möjligheter och för hela Sveriges utveckling
            måste vi ställa detta till rätta, och det är vi politiker som
            har det ansvaret.
          </note>
          <note>
            Vi vet varför vi står där vi står i dag. Alla fakta och all statistik
            från alla typer av institutioner finns tillgängliga på nätet.
            Boverket har bland annat påpekat att en ändamålsenlig planprocess
            behöver tas fram, att vi har EU:s tuffaste hyresreglering, att
            bruksvärdessystemet fungerar allt sämre på en överhettad marknad
            och att kostnaderna för att flytta och byta bostad sannolikt är
            de högsta i hela OECD.
          </note>
          <note>
            Liberalerna ser en hel bostadsmarknad med utmaningar. Det är
            inte bara hyresmarknaden som har stora utmaningar. Vi måste därför
            ta ett helhetsgrepp.
          </note>
          <note>
            Liberalerna välkomnar vi tillkännagivandet att ägarlägenheter
            till skillnad från i dag ska kunna bildas också i befintliga hyresrätter.
            Vi vill se att alla stadsdelar i alla delar av Sverige ska kunna
            ha olika typer av boendeformer, alltså hyresrätter i Askim och
            bostadsrätter i Angered.
          </note>
          <note>
            Äganderätter skulle ge ökad valfrihet, inte minst i miljonprogramsområdena
            där det oftast saknas annat än hyresrätter att tillgå. Man ska
            kunna göra en boenderesa även i sitt eget område.
          </note>
          <note>
            Men Liberalerna vill gå ännu längre; vi tycker inte att detta
            räcker. Det ska också vara möjligt att omvandla bostadsrätter
            och egnahem till äganderätter. Det är inte möjligt i dag och blir
            det inte heller med detta tillkännagivande. Därför har vi en reservation
            om det.
          </note>
          <note>
            Vi ser också tydligt att regeringspartierna, Vänsterpartiet och
            Sverigedemokraterna inte på något sätt har en politik som möter
            de utmaningar som vi har på den svenska bostadsmarknaden. Det
            är mycket snack om solidaritet och allas rätt till en bostad,
            men i praktiken försvarar de ett system som har lett till att
            350 000 unga vuxna saknar eget boende. De försvarar ett system
            där 700 000 bostäder saknas och där man får köa längre för att
            få en hyresrätt än vad östtyskar behövde köa för att få en Trabantbil
            i Östtyskland.
          </note>
          <note>
            Vänsterpartiet, Socialdemokraterna, Miljöpartiet och Sverigedemokraterna
            försvarar alltså detta system. Jag tycker att man har ett ansvar
            att våga förändra ett system som inte fungerar.
          </note>
          <note>
            Vad leder detta till? Jo, till social segregation och utanförskap.
            Det är resultatet av den svenska modell som Socialdemokraterna
            försvarar. Jag förundras över att man är så ovillig att se verkligheten
            som den är.
          </note>
          <note>
            Ingen av de åtgärder som Liberalerna lyfter fram kommer att göra
            samhället mer segregerat. Liberalerna tar utmaningen på allvar
            med kloka, nödvändiga och ibland svåra avvägningar. Vi vill, till
            skillnad från partierna jag nyss nämnde, se långsiktiga och genomgripande
            reformer för att lösa den svenska bostadskrisen.
          </note>
          <note>
            Jag vill särskilt nämna fyra punkter.
          </note>
          <note>
            För det första vill vi se fri hyressättning i nybyggnation. Den
            svenska hyresregleringen beskrivs av OECD som en av striktaste
            bland deras medlemsländer. Vi skiljer därmed också ut oss från
            våra nordiska grannländer. I Norge, Finland, Danmark och Island
            råder marknadshyror på delar av eller hela hyresmarknaden.
          </note>
          <note>
            Jag kan garantera att det inte innebär den domedag som Nooshi
            Dadgostar målar upp. Jag kan garantera att människor inte går
            runt hemlösa i Oslo, Köpenhamn, Helsingfors och Reykjavik. När
            Vänsterpartiet ropar varg är det hyckleri. Gör studiebesök i Oslo,
            Köpenhamn och He lsingfors och se om människor är hemlösa där!
            Det är de inte. Däremot har de en bättre fungerande bostadsmarknad;
            det är lättare att få bostad där. Det är i praktiken hur lätt
            som helst att få en bostad i Oslo eller Köpenhamn.
          </note>
          <note>
            Jag förstår inte motståndet mot detta när praktiken visar på
            det motsatta.
          </note>
          <note>
            Kritiken mot den svenska hyresregleringen kommer från EU-kommissionen,
            OECD, IMF, Världsbanken och Finanspolitiska rådet. Alla dessa
            menar att dagens system inte fungerar.
          </note>
          <note>
            Det är mot bakgrund av dessa expertuttalanden och inte Vänsterpartiets
            åsikter som vi föreslår fri hyressättning i nyproduktion genom
            att hyran inom ramen för presumtionshyressystemet också kan avtalas
            fritt mellan hyresvärd och hyrestagare.
          </note>
          <note>
            Nu kommer Nooshi Dadgostar troligtvis ta replik på mig och nämna
            rapporten som Ramböll tagit fram på uppdrag av Hyresgästföreningen.
            Problemet är att det som Nooshi Dadgostar alltid jämför med inte
            alls är det förslag som Liberalerna har lagt fram.
          </note>
          <note>
            Vi vill se ett presumtionshyressystem som ska gälla alla utan
            en bortre tidsgräns. Det ska kombineras med ett starkt besittningsskydd
            och en förutsägbar indexreglering under hela perioden hyresgästen
            väljer att bo kvar. Detta skiljer sig avsevärt från de domedagsförslag
            som Nooshi Dadgostar målar upp.
          </note>
          <note>
            Dessutom visar EU:s senaste undersökning att produktionen av
            hyresrätter skulle öka med 6 procent med Liberalernas förslag.
            Vårt förslag skulle alltså ge fler hyresrätter, kan jag meddela
            partierna till vänster.
          </note>
          <note>
            För det andra vill vi se reformer inom bruksvärdessystemet för
            ökad rörlighet. Även inom det befintliga beståndet bör hyressättningen
            fram ­ över i större utsträckning avspegla konsumenternas efterfrågan
            och indivi ­ duella val. Inom bruksvärdessystemet behöver läge
            och till- och frånval få större genomslag så att hyresnivåerna
            närmare avspeglar utbud och efter ­ frågan.
          </note>
          <note>
            Det är ingen som flyttar för att de vill ha parkettgolv. Det
            är läget och kollektivtrafiken som är avgörande. En person som
            växer upp i Angered eller i Biskopsgården har inte samma trygghet,
            skolresultat, utemiljö, tillgång till service och tjänster som
            en person som bor i Majorna eller Askim. Det går knappast att
            försvara att hyrorna i Angered är lika höga som de i Majorna.
            Det går inte att försvara att hyrorna i Biskopsgården är lika
            höga som de i Askim. Det är helt orimligt. I framtiden måste hyrorna
            avspegla efterfrågan mycket bättre.
          </note>
          <note>
            För det tredje vill vi se bättre möjlighet till andrahandsuthyrning.
            Det finns inget parti i Sveriges riksdag som på riktigt tror att
            vi kommer att lyckas bygga 700 000 lägenheter fram till 2025.
            Vi måste därför utnyttja det befintliga beståndet bättre. Johan
            Löfstrand, som är Socialdemokraternas bostadspolitiska talesperson,
            har själv erkänt det i ett samtal med Bostadsrätterna där jag
            var med.
          </note>
          <note>
            Liberalerna vill därför se en friare hyressättning vid uthyrning
            av villor, bostadsrätter och ägarlägenheter. Sedan 2013 råder
            friare regler, och det har lett till fler utannonserade andrahandsboenden
            i ägda boenden.
          </note>
          <note>
            Vi föreslår nu ett ytterligare steg med en friare hyressättning
            vid uthyrning av villor, bostadsrätter och ägarlägenheter genom
            en generösare beräkning av skälig hyra. Vi anser också att taket
            för skattefria hyresinkomster ska höjas så att fler vågar redovisa
            vitt.
          </note>
          <note>
            För det fjärde vill vi ha en hyresstatistik i Sverige. Hyresgästernas
            makt som konsumenter måste stärkas. Kunskap ger makt, och kunskap
            om priset för att hyra en bostad är särskilt viktig eftersom boendekostnaderna
            utgör en stor del av ett hushålls utgifter. Det är därför av väsentlig
            betydelse att tillförlitlig information finns att tillgå. Vi anser
            därför att den offentliga hyresstatistiken ska utvecklas så att
            man kan ha ett transparent system.
          </note>
          <note>
            I våra reservationer nämns mycket annat som vi skulle vilja ändra
            på, men jag väljer att sluta här.
          </note>
          <note>
            (Applåder)
          </note>
          <note type="speaker">
            Anf. 128 LARS ERIKSSON (S) replik:
          </note>
          <note>
            Herr talman! Jag tackar Robert Hannah för anförandet.
          </note>
          <note>
            Uppenbarligen är det inte bara Centerpartiet som har sett ljuset
            och kommer och berättar som sin katalog. Nu har även Liberalerna
            sällat sig till dem.
          </note>
          <note>
            Jag måste säga att de besked som i dag kommer från allianspartierna
            – gärna marknadshyror – är intressanta. Robert Hannah och jag
            delar en farhåga, och det är att det sker för lite klassresor
            i Sverige. Det kan jag hålla med Robert Hannah om. Men jag förstår
            inte på vilket sätt det kommer att ske fler klassresor i Sverige
            när man med ena handen ska försämra villkoren på arbetsmarknaden
            för unga och nyanlända och med den andra driva på för friare hyressättning
            och marknadshyror.
          </note>
          <note>
            Gärna marknadshyror, skrek Centerpartiet till och med ut här
            tidigare. Det får man väl ändå tolka som att ni har pratat om
            detta. Jag förstår inte på vilket sätt det blir ett Sverige som
            håller ihop mer och där man får fler klassresor om man drar isär
            och ökar skillnaderna mellan dem som har och dem som inte har
            i stället för att försöka bygga ett Sverige som håller ihop. Det
            skulle vara intressant att höra hur Robert Hannah resonerar kring
            detta.
          </note>
          <note>
            Jag förstår faktiskt inte hur Liberalerna resonerar när det gäller
            marknadshyror. Robert Hannah står här och säger inte det är något
            farligt, påhejad av tankesmedjor och ledarsidor på den nyliberala
            sidan.
          </note>
          <note type="speaker">
            Anf. 129 ROBERT HANNAH (L) replik:
          </note>
          <note>
            Herr talman! Tack så mycket, Lars Eriksson, för att du väljer
            att ställa frågor.
          </note>
          <note>
            Liberalernas politik utgår inte från liberala tankesmedjor utan
            från EU, IMF, Finanspolitiska rådet, OECD och många andra som
            bestämt hävdar att vi behöver reformer. Vi har den striktaste
            hyresregleringen i hela EU. Vad är resultatet? Jo, 700 000 bostäder
            saknas, 350 000 unga vuxna saknar egen bostad och det tar minst
            åtta år att få en hyreslägenhet här i Stockholm. Vi har över ½
            miljon människor i Stockholms bostadskö. Jag förstår inte vad
            som mer ska krävas för att ni socialdemokrater ska förstå att
            den modell som ni försvarar är totalt misslyckad.
          </note>
          <note>
            Jag vill också säga att alla som påstår sig stå upp för en solidarisk
            flyktingpolitik som seriöst parti måste backa upp det med en vettig
            och verklighetsbaserad bostads ‑ , arbetsmarknads- och integrationspolitik.
            Ni vill inte ens ha någon integrationspolitik. Ni vågar inte ens
            erkänna att det behövs.
          </note>
          <note>
            Vi har både en bostadskris och en stor migrationsutmaning i Sverige
            i dag. Den politik som vi redan har och som vi för i dag kommer
            att leda till större utanförskap. För var kommer dessa människor
            att hamna om vi inte öppnar upp våra system? Jo, de kommer att
            hamna i Gårdsten, som redan haft en 33-procentig befolkningsökning
            på 15 år utan att det har hänt någonting.
          </note>
          <note>
            Man måste ha reformer som backar upp de ambitioner man har i
            till exempel migrationspolitiken. Jag är helt övertygad om att
            vi utan de reformer som Liberalerna förslår kommer att ha Paris
            förorter i Stockholm, Göteborg och Malmö snart. Klassresorna där
            kommer att avstanna direkt. Det har de redan gjort i dag. Människor
            väljer att flytta. Så fort man får en bättre inkomst lämnar man
            Biskopsgården. Varför då? Jo, för det finns ingen möjlighet att
            äga sin egen bostad.
          </note>
          <note>
            Vi anser att det ska finnas alla typer av boendeformer i alla
            delar av städerna. Det är helt avgörande för att vi ska minska
            segregationen, för att det ska bli bättre och för att man ska
            kunna göra klassresor. Vi måste lyssna på dem som vet bäst. Jag
            lyssnar mer på EU-kommissionen, OECD, IMF, Världsbanken och Finanspolitiska
            rådet än på Hyresgästföreningen eller fastighetsägarna.
          </note>
          <note type="speaker">
            Anf. 130 LARS ERIKSSON (S) replik:
          </note>
          <note>
            Herr talman! Tack, Robert Hannah, för svaret på frågan!
          </note>
          <note>
            När man lyssnar på Robert Hannah kan man fundera på om Liberalerna
            någonsin ingick i den borgerliga regeringen under de sista åtta
            åren. Det låter som att ingenting har hänt någonsin i Sverige
            förrän nu när den ny ­ uppväckta idén om marknadshyror ska lanseras
            med buller och bång.
          </note>
          <note>
            Robert Hannah säger att så fort folk får en möjlighet att lämna
            Biskopsgården så gör de det. Jaha, så om man inför marknadshyror
            blir alla kvar. På vilket sätt, kan man fundera på, kommer marknadshyror
            att ge billigare hyror? Kommer folk att få det? Nej, alla kommer
            snarare att få högre hyror i snitt.
          </note>
          <note>
            Jag redovisade tidigare här vad en av Stockholms största privata
            fastighetsförvaltare säger, nämligen att marknadsläget i stora
            delar av Stockholm handlar om att de skulle kunna höja med 1,7–3,7
            procent. Hyresgästföreningens förhandlingar har gett hyreshöjningar
            på 0,6 procent. Det är klart att det gör skillnad om man har en
            stark och organiserad hyresgäströrelse i Sverige eller om man
            har marknadshyror fullt ut.
          </note>
          <note>
            Du säger att då får vi ett Sverige som håller ihop. Då får vi
            skillnader som blir mindre, bara vi slipper det du beskriver som
            de hemska förorterna i Paris. De slipper vi om vi bara inför marknadshyror
            i Sverige. Då blir det ett gott liv att leva i de förorter som
            Robert Hannah har räknat upp här.
          </note>
          <note>
            Man kan koppla det till den politik som Alliansen driver på arbetsmarknadsområdet.
            Den kan man verkligen undra över. Det gäller sämre förutsättningar,
            sämre löner och sämre rättigheter på arbetsmarknaden för unga
            och nyanlända kopplat till marknadshyror. Då blir det ett Sverige
            som håller ihop, beskriver Robert Hannah. Tillåt mig tveka om
            det och gratulera till att ni och Centern ska driva ”Gärna marknadshyror”
            i valet som affisch.
          </note>
          <note type="speaker">
            Anf. 131 ROBERT HANNAH (L) replik:
          </note>
          <note>
            Herr talman! Den problematik som Socialdemokraterna inte riktigt
            förstår är att det i dag tar i genomsnitt åtta till nio år för
            en nyanländ kvinna som kommit till Sverige att få jobb. I vårt
            förslag talar vi om en sänkt arbetsgivaravgift och en sänkt lön
            under fyra fem år. Det kostar egentligen ingenting om man tar
            med i beräkningen att er politik har lett till att i genomsnitt
            ingen får jobb på den tiden.
          </note>
          <note>
            Låt oss fundera kring vilka utmaningar vi faktiskt står inför.
            Jag tror att det kan bli så att hyrorna i centrala Stockholm,
            Göteborg och Malmö höjs, men då är de kraftigt subventionerade
            för människor som inte behöver dessa subventioner. Människor som
            bor innerstäderna har redan bra löner.
          </note>
          <note>
            Om det är något som vi liberaler tror på är det socialliberalism.
            Det innebär att vi ska hjälpa de människor som har utmaningar
            men inte subventionera människor som inte behöver det – allt från
            företagare till enskilda individer.
          </note>
          <note>
            Vi har ett landsmötesbeslut om att vi ska utveckla bostadsbidragen.
            Vi behöver definitivt se över dem för att hjälpa de individer
            som behöver det, men vi vill inte föra en politik där man hjälper
            individer som inte behöver det eller subventionerar boenden där
            det inte behövs.
          </note>
          <note>
            När det gäller den problematik som du stöter på tycker jag att
            Hyresgästföreningen är viktig. Jag tror att de kommer att vara
            viktiga framöver också. Om det är någon gång enskilda individer
            kommer att söka sig dit och efterfråga bra service är det med
            ett system där man förhandlar själv, för då kanske man kan anlita
            dem för att hjälpa till.
          </note>
          <note>
            Socialdemokraterna skrämmer med vargen när det som vi i Liberalerna
            efterfrågar i praktiken inte är New York och London utan Oslo,
            Köpenhamn, Helsingfors och Reykjavik – städer med socialliberala
            hyresmarknadssystem där människor kan få en bostad och slipper
            stå i kö i åtta år, hyra i tredje hand eller köpa ett svartkontrakt.
          </note>
          <note>
            Det vi efterfrågar är bland annat ett samhälle som håller ihop
            genom att man kan få en bostad. I dag är problematiken att man
            inte ens kan få en bostad. Var ska de nyanlända som kommer till
            Sverige bo? Ingen aning, för ni har inget svar på det.
          </note>
          <note type="speaker">
            Anf. 132 NOOSHI DADGOSTAR (V) replik:
          </note>
          <note>
            Herr talman! Tack, Robert Hannah, för att du så utförligt kände
            dig träffad av Vänsterpartiets inlägg. Det var med all rätt.
          </note>
          <note>
            Den hyressättningsmodell som Robert Hannah vill ha pekar mot
            Finland, Norge och så vidare. När man införde marknadshyror i
            Helsingfors höjdes hyrorna med 71 procent. Man fick en flyttkarusell
            utan dess like, vilket innebar att enormt stora bostadsytor stod
            helt tomma därför att ingen kunde efterfråga dem. I Norge har
            man en helt annan bostadsmodell där hyresrätter knappt finns.
            Jag vill att det ändå ska finnas en viss hederlighet i debatten
            här.
          </note>
          <note>
            I Sverige har vi en helt annan bostadsmodell: den svenska modellen.
            Där har vi betydligt fler hyresrätter än vad man har i de länder
            som Robert Hannah pekade på. Vi har också världens högsta bostadsstandard
            – låt oss inte glömma det. Vi ska vara stolta över det sätt på
            vilket vi förhandlar om hyror.
          </note>
          <note>
            Man ska veta att Robert Hannahs föregångare Nina Lundström var
            väldigt kritisk till de marknadshyror som Robert Hannah och Jan
            Björklund nu försöker baxa igenom. Det finns ett starkt motstånd
            inom Liberalerna mot ett system som innebär marknad för vissa
            hyresrätter och, precis som i alla andra länder som har marknadshyror,
            social housing för dem som inte kan efterfråga det.
          </note>
          <note>
            Jag har en konkret fråga till dig, Robert Hannah. Det är bara
            en mycket enkel fråga: Hur analyserar Liberalerna det faktum att
            det i dag byggs fler hyresrätter än bostadsrätter?
          </note>
          <note type="speaker">
            Anf. 133 ROBERT HANNAH (L) replik:
          </note>
          <note>
            Herr talman! Det är alltid fascinerande och kul att få diskutera
            med Vänsterpartiet. Vi har väldigt olika åsikter men starkt engagemang
            i de här frågorna.
          </note>
          <note>
            Den problematik man möter när man diskuterar med Vänsterpartiet
            är att de utgår från att det svenska systemet fungerar, att allt
            är bra, att allt är frid och fröjd, när de försvarar den modell
            som vi har. Men i praktiken har jag anmält Stockholms bostadskö
            till Guinness rekordbok. Varför? Jo, därför att det är världens
            längsta bostadskö. Fungerar den svenska bostadsmarknaden? Är inte
            Sverige segregerat? Är inte Göteborg en av Europas mest segregerade
            städer? Jo, det är det. Är det lätt för en ung person att få en
            lägenhet i Sverige i dag?
          </note>
          <note>
            Det vi utgår från är de absoluta experterna på det här området
            och vad de pekar på. Det är OECD, IMF, Världsbanken och Finanspolitiska
            rådet. Alla pekar på att den svenska hyresregleringen är extremt
            problematisk och leder till en extrem prisökning på bostadsrätter.
            Ska man komma hit från till exempel Indien och jobba måste man
            i praktiken köpa en lägenhet fast man borde hyra.
          </note>
          <note>
            Du frågar om fler hyresrätter än bostadsrätter. Det är jättebra.
            Ärligt talat: Det är inte politikerna som ska bestämma boendeform.
            Jag tycker att hyresrätten är flexibel. Den är lätt. Den är fullservice.
            Den är en extremt bra boendeform. Jag har bott i den boendeformen
            många gånger och trivs jättebra med den. Från Liberalernas sida
            har vi inga som helst problem med hyresrätter, bostadsrätter eller
            äganderätter. Vi liberaler vill någonstans att man ska ha så många
            val som möjligt.
          </note>
          <note>
            Sedan vill jag poängtera något som Nina Lundström uppmärksammar
            ganska ofta när vi har debatter och diskussioner. Jag tycker att
            Nina Lundström är en fantastisk politiker. Frågan om hyresstatistik,
            depositioner, bostadsrättsregister, reformer av bruksvärdessystemet.2
            som också innebär många saker är sådant som hon står bakom. Hon
            står inte bakom Vänsterpartiets politik. Men du har kanske fått
            den bilden, eftersom det finns en punkt som ni delar lika.
          </note>
          <note>
            Jag välkomnar debatt inom Liberalerna. Men den är inte särskilt
            stark. Det är många fler på min sida. Vi har ett enat parti i
            frågan.
          </note>
          <note type="speaker">
            Anf. 134 NOOSHI DADGOSTAR (V) replik:
          </note>
          <note>
            Herr talman! Jag konstaterar att jag inte får svar på frågan.
            När det gäller bostadsrätten är det den enskilde som sätter priset,
            så att säga – det är en fri prisbildning – medan hyresrätten har
            förhandlade hyror. Ändå är det hyresrätt som byggs. Du svarar
            inte på frågan, Robert Hannah.
          </note>
          <note>
            Då undrar man: Vad är problemet? Det finns en problematik. Det
            var därför vi i Sverige ändrade, från att ha haft marknadshyror,
            som innebar en enorm social misär. Fastighetsvärdarna tjänade
            mer på att höja hyran än på att bygga nytt. Bygger man nytt minskar
            ju möjligheten att höja hyrorna.
          </note>
          <note>
            Det är liksom en kortslutning i logiken för de liberala – det
            är problemet. Jag vet inte hur många i hans eget parti som håller
            med Robert Hannah. Men låt det vara, för Robert Hannah är talesperson.
          </note>
          <note>
            På bostadsrättssidan har vi motsatt problematik. Man bygger inte
            därför att man vill pressa upp priserna hela tiden. Ser inte Robert
            Hannah den problematiken? Vad ska man göra när det blir mer lönsamt
            att inte bygga än att bygga? Hur vill Robert Hannah till exempel
            komma åt de byggherrar som i dag håller på marken och inte bygger
            därför att de väntar in högre priser? Det är precis samma sak
            som kommer att hända på hyresrättssidan.
          </note>
          <note>
            Robert Hannah säger att det inte fungerar. Ni har haft bostadspolitiken
            i åtta år, sålt ut en massa hyresrätter och tagit bort alla investeringsstöd.
            Robert Hannah lyfte fram några länder. Kom ihåg att deras statliga
            investeringar på bostadssidan för att bygga bostäder är betydligt
            högre än dem vi har i Sverige. I Sverige investerar vi från statens
            sida väldigt lite i bostadsbyggandet. Därför är också bostadspaketet
            mycket bra.
          </note>
          <note type="speaker">
            Anf. 135 ROBERT HANNAH (L) replik:
          </note>
          <note>
            Herr talman! Jag tycker att det är mycket underhållande att se
            Vänsterpartiet försvara subventionerna, av den enkla anledningen
            att husen redan står klara. De hus som har ansökt om de här bidragen
            är i princip klara. De bidragen behövdes inte. Husen finns där.
            Åk till Malmö, Göteborg och Stockholm och titta på dem! Bidragen
            behövdes verkligen inte.
          </note>
          <note>
            Subventionerna slår bara ut systemet. Vi vill ha en fri marknad
            med fria regler. Precis som du säger: Byggarna behöver inte de
            här bidragen. De har ganska bra vinst. Problematiken ligger i
            hur vi politiker har format regler och system.
          </note>
          <note>
            Från Liberalernas sidas har vi i över ett års tid sagt att vi
            är kritiska mot det system vi har varit med att bygga upp, när
            vi ser att resultatet leder till 700 000 saknade bostäder, 350
            000 unga vuxna som inte har ett eget hem och extrem segregation
            i stora delar av Sverige. Det är utmaningar som vi måste ha svar
            på.
          </note>
          <note>
            Ärligt talat: Det räcker inte att som Vänsterpartiet bara försvara
            ett system som inte fungerar. Man måste fråga sig själv ”Vad är
            det som är fel på systemet?” och inte bara göra systemet ännu
            större.
          </note>
          <note>
            Jag förstår att Vänsterpartiet har svårt att inse att Liberalerna
            inte har något över huvud taget mot hyresrätter. Vi tycker att
            hyresrätter är jättebra. Liberalerna i Göteborg har föreslagit
            att vi ska bygga hyresrätter för 300 000 personer runt om i vårt
            miljonprogram, just för att öka utbudet av olika boendeformer
            där.
          </note>
          <note>
            Hyresrätten är jättebra. Den siffra som Nooshi Dadgostar tar
            fram gäller antalet byggda hyresrätter, men om man också tar i
            beaktande att hyresrätter varje år omvandlas till bostadsrätter
            ser man att det var fler bostadsrätter än hyresrätter som tillkom
            förra året.
          </note>
          <note>
            Vi har inga problem över huvud taget med hyresrätter. Vi ser
            inte att det pågår ett krig mellan hyresrätter och bostadsrätter,
            som ni gör. Vi anser att vi har stor kris på hela den svenska
            bostadsmarknaden och att vi behöver bygga 700 000 bostäder i alla
            olika boendeformer och särskilt mycket inom hyresrätt. Vi har
            inga problem med att säga att det är en stor utmaning och att
            vi behöver bygga de bostäderna.
          </note>
          <note type="speaker">
            Anf. 136 ROGER HEDLUND (SD):
          </note>
          <note>
            Herr talman! Vi debatterar i dag frågor om hyresrätten. Vi kan
            se att det finns förslag från utskottet om att ge fler alternativ
            till hyresrätten och bostadsrätten genom att underlätta för ägande
            och övergång till ägarlägenheter och införa ett hyrköpssystem
            så att man på så vis på sikt kan ta över den lägenhet som man
            är hyresgäst i.
          </note>
          <note>
            Vi anser att man i stor skala behöver se över de bostadslån som
            finns. Det handlar om att titta på riktade bostadslån gentemot
            unga och avdragsgillt bostadssparande gentemot ungdomar och att
            se över bankens totala lån i stället för att alltid gå på individen.
            Man bör också fundera över om lånetaket kanske ska anpassas efter
            vilket pris det är på bostaden i stället för att ha som system
            att alltid ha 15 procent som lånekrav.
          </note>
          <note>
            Det finns i dag stora problem med den finansiella stabiliteten.
            Om det blir en annalkande bostadsbubbla eller bara om utländska
            banker får känslan av att en bostadsbubbla är på gång blir det
            dyrare lån från utländska banker till de svenska, vilket såklart
            ökar räntan för bostadslånen i Sverige. Det är viktiga bitar att
            titta på för att skapa finansiell stabilitet i Sverige.
          </note>
          <note>
            Samtidigt vet vi att det finns ett stort problem med svarta hyreskontrakt,
            vilket också försvårar flyttkedjan. Vi vet att vi står inför hyreshöjningar
            och höga hyror framöver, på grund av renovering av miljonprogram
            men också på grund av nyproduktion där hyrorna alltid blir högre
            än i gamla lägenheter.
          </note>
          <note>
            Vi måste ställa oss frågorna: Vem bygger vi för? Vem ska bygga?
            Vi behöver bygga för många grupper, bland annat de unga som bor
            hemma och vill få en möjlighet att flytta hemifrån, de barnfamiljer
            som behöver en större bostad och alla dessa nyanlända som har
            kommit till Sverige genom åren men framför allt under 2015. Det
            är personer som har låga inkomster, om de ens har någon inkomst,
            vilket innebär att det i första hand är hyresrätter som är aktuella
            för dessa grupper.
          </note>
          <note>
            Vilka ska då vara de som bygger dessa bostäder? I slutändan vilar
            det ett stort ansvar på kommunerna, att de blir byggare, med efterföljande
            ökning av försörjningsstödet för de människor som ska bo i lägenheterna
            men som i dag saknar en inkomst, med den höga arbetslöshet som
            vi är i.
          </note>
          <note>
            Samtidigt hör vi från regeringen hur bostadsministern talar om
            att vi måste skapa bostäder med rimliga hyror och att det är det
            som efterfrågas av en stor grupp människor som behöver en bostad.
          </note>
          <note>
            Vi ser att vi behöver bygga 700 000 bostäder de närmaste tio
            åren, vilket motsvarar 70 000 om året. Därtill har vi en migrationsprognos
            från Migrationsverket om 70 000–140 000 asylsökande till Sverige.
            Man talar om att det under femårsperiod kan komma upp till 1 miljon
            asylsökande.
          </note>
          <note>
            Detta leder såklart till ett stort behov av att bygga bostäder
            och att det behöver ske snabbt. Samtidigt kan arbetsmarknaden
            inte i samma utsträckning leverera personer som kan bygga dessa
            bostäder. Det leder i slutändan till högre bostadspriser och högre
            hyror.
          </note>
          <note>
            Jag sitter i bostadskrisens Sverige och lyssnar på hur debattörer
            talar om att införa marknadshyror i Sverige. Alla vet vad det
            leder till. Det leder till högre hyror. Vad leder det mer till?
            Möjligtvis kan man bygga fler bostäder, men det är få människor
            som klarar av att betala hyror för dessa bostäder i marknadshyrornas
            Sverige. Sverigedemokraterna tror inte att det är lösningen framöver.
          </note>
          <note>
            Från och med den 1 mars tvingar regeringen kommunerna att ta
            emot flyktingar, oavsett om de har möjlighet till det eller inte.
            Det leder såklart till att det blir ett skriande behov av fler
            bostäder. Konsekvensen kommer förmodligen att bli många dyra modulbostäder.
            Vem ska betala detta? I slutändan blir det kommunerna och skattebetalarna
            som får stå för konsekvenserna av den migrationspolitik som regeringen
            för och som stöds av Vänsterpartiet och Alliansen.
          </note>
          <note>
            För att lösa detta har man påbörjat bostadspolitiska samtal.
            Regeringen har bjudit in Vänsterpartiet och Alliansen till dessa
            samtal, medan Sverigedemokraterna i vanlig traditionell ordning
            hålls utanför.
          </note>
          <note>
            Men det är dessa partier som har skapat det kaos med bostadsbrist
            som vi har i Sverige i dag. Från att vi hade en balans 2003 har
            vi en kris nu 2016. Det är kanske med all rätt dessa partier som
            ska föra en sådan diskussion, även om Sverigedemokraterna självklart
            hade velat vara med i dessa samtal.
          </note>
          <note>
            Vi önskar er lycka till att lösa problemen med den situation
            som ni alla har varit med att skapa i Sverige.
          </note>
          <note>
            Herr talman! Sverigedemokraterna vill i detta läge passa på att
            komma med några inspel till de samtal som Sverigedemokraterna
            hålls utanför.
          </note>
          <note>
            I första hand behövs det självklart en flyktingpaus innan vi
            över huvud taget på något sätt kan lösa bostadskrisen i Sverige.
          </note>
          <note>
            Man behöver också se över lagen om eget boende som ger flyktingar
            möjlighet att bosätta sig där de vill om de ordnar eget boende.
            Det har lett till att vi i dag har knökfulla lägenheter i kommunerna.
          </note>
          <note>
            Man behöver också över frågan om bostadslån, som jag nämnde tidigare.
            Man behöver öka konkurrensen mellan byggbolagen, som jag har nämnt
            flera gånger från den här talarstolen i tidigare debatter. Man
            behöver förbättra lånefinansieringen för byggbolag för att kunna
            öka konkurrensen och för att fler byggbolag ska kunna vara med
            och lägga anbud på byggprojekt.
          </note>
          <note>
            Vi behöver ha en bostads- och infrastrukturberedning för att
            skapa en längre framförhållning för att möjliggöra att fler bostäder
            byggs. Det ska alltså vara en bostads- och infrastrukturberedning
            som berör fler än bara ett utskotts områden.
          </note>
          <note>
            Detta är viktiga delar för att skapa framförhållning på bostadsmarknaden.
            Det är någonting som helt saknas i dag.
          </note>
          <note>
            Att bygga bostäder tar i snitt sex år, och i storstäderna nio
            år. Det betyder att man inte kan ha en befolkning som ökar så
            snabbt. Det slår undan benen för all form av framförhållning på
            bostadsmarknaden. I stället lyfts förhastade förslag fram från
            alla håll och kanter för att kunna lösa den kris som man har försatt
            Sverige i.
          </note>
          <note>
            Vi tror också att det behövs någon form av utredning för att
            möjliggöra för staten att vara med och stödja de universitets-
            och högskolekommuner som i dag behöver hjälp att ordna fram bostäder
            till våra studenter. För att arbetsmarknaden framöver inte ska
            förlora kompetens behöver fler utbildas på våra högskolor och
            universitet. Den möjligheten ska självklart finnas för andra människor
            än de som redan har en bostad i storstadsregionerna där högskolor
            och universitet finns i dag. Det är oerhört viktigt att hela Sverige
            kan leva och att hela Sverige kan få utbildade och kompetenta
            människor. Och det ska finnas möjligheter för de som inte bor
            i storstadsregionerna att ta sig till högskole- och universitetskommunerna
            för att skaffa sig en utbildning.
          </note>
          <note>
            Herr talman! Med dessa ord har vi från Sverigedemokraterna gett
            våra inspel, och vi hoppas att de beaktas på något sätt.
          </note>
          <note>
            I detta anförande instämde Jonas Millard (SD).
          </note>
          <note type="speaker">
            Anf. 137 ROBERT HANNAH (L) replik:
          </note>
          <note>
            Herr talman! Att följa Sverigedemokraterna i civilutskottet kan
            liknas vid att ha ett parti som är lite grann som Arne Hegerfors
            som sportkommentator och som aldrig behöver ta något ansvar eller
            tycka någonting själv på riktigt. De kan bara kommentera allmänt.
          </note>
          <note>
            Jag skulle vilja veta vilken hyreslagstiftning som Sverigedemokraterna
            vill ha. Vilket strandskydd vill ni ha? Hur vill ni förändra riksintressena?
            Vilket naturreservatssystem vill ni se? Vilken planlagstiftning
            önskar ni se? Vilka överklaganderegler ska vi ha? Vilka tillfälliga
            undantagsregler kan ni tänka er att ha i till exempel PBL? Vilken
            politik för ni för att få fram mer byggklar mark?
          </note>
          <note>
            Man kan inte bara agera Arne Hegerfors och sitta och kommentera,
            utan man måste faktiskt också ha egna idéer och tankar om vilken
            politik man vill föra. Det är mycket retorik men lite i praktiken
            från er sida.
          </note>
          <note type="speaker">
            Anf. 138 ROGER HEDLUND (SD) replik:
          </note>
          <note>
            Herr talman! Jag tackar Robert Hannah för dessa frågor eller
            hur jag ska tolka det.
          </note>
          <note>
            Det är intressant att Robert Hannah, trots att jag har stått
            så pass länge i talarstolen och talat, har ett behov av att få
            veta vad vi egentligen vill på det bostadspolitiska området.
          </note>
          <note>
            I första hand står vi såklart inför en situation där vi behöver
            skapa bostäder i den bostadskris som vi har i Sverige. Vem har
            då skapat denna bostadskris? Ja, inte är det Sverigedemokraterna.
            Det är inte vi som känner ett behov av att snabbt förändra en
            massa regler för att få fram nya bostäder.
          </note>
          <note>
            Jag tycker att man, innan man började tala om alla dessa förändringar,
            kanske skulle ha haft en framförhållning på bostadsmarknaden.
            Det har man inte haft.
          </note>
          <note>
            Under 2015 har Sverige tagit emot över 160 000 asylsökande, samtidigt
            som det inte finns bostäder. Hur tänkte Liberalerna då i denna
            fråga? Hur tänkte ni när ni öppnade upp för denna möjlighet i
            Sverige med en hög arbetslöshet och utan bostäder för människor
            att bo i, i stället för att göra som Sverigedemokraterna har förespråkat
            så länge? Det handlar om att i första hand hjälpa till i närområdena
            för att skapa drägliga förhållanden där, i stället för att ta
            människor till Sverige som får bo i tältläger i den svenska kylan
            med dåliga förutsättningar där man inte har möjlighet att på ett
            bra sätt komma in samhället och få ett jobb eller en bostad. Hur
            tänkte ni där när ni skapade det kaos som vi har i Sverige i dag?
          </note>
          <note type="speaker">
            Anf. 139 ROBERT HANNAH (L) replik:
          </note>
          <note>
            Herr talman! Roger Hedlund bekräftar här bara min tes. Det är
            lite som när man ska välja en ny påve när ni ska bestämma vilken
            bostadspolitik ni ska ha. Det kommer en proposition från regeringen.
            Ni går in i någon kammare, sedan kommer ni ut. Det kommer ut rök,
            och då har ni bestämt vad ni tycker.
          </note>
          <note>
            Ni har ingen bostadspolitik. Fortfarande är frågan: Hur tänker
            ni lösa bostadskrisen? Varför sitter ni ens i Sveriges riksdag
            om ni inte har några åsikter över huvud taget i bostadspolitiken?
            Varför sitter ni i Sveriges riksdag och inte säger någonting?
            Det blir lite som pingpong och ett lotteri när det gäller vad
            ni ska tycka i utskottet.
          </note>
          <note>
            Jag tror att alla skulle gynnas av att veta vad Sverigedemokraterna
            faktiskt har för politik och hur ni vill lösa bostadskrisen. Det
            är inte ett ansvar som man har bara för att man har suttit i riksdagen
            tidigare. Sverigedemokraterna har suttit i riksdagen sedan 2010
            och är också en del av den sven ­ ska demokratin. Då måste de
            också själva svara på vad de vill göra på alla politiska områden.
            Ni kan inte hela tiden bara säga att det ska vara ett flyktingstopp.
          </note>
          <note>
            Jag kan informera dig om att den bostadsbrist vi har i Sverige
            inte beror på det antal asylsökande vi hade förra året, Roger
            Hedlund. Det var 350 000 unga svenskar som saknade eget boende
            innan detta hände i höstas. Att vi behöver 700 000 bostäder bygger
            på siffror utan migrationsströmmen.
          </note>
          <note>
            Jag saknar fortfarande svar. Hur tänker ni lösa bostadsbristen?
            Man kan inte bara backa undan och säga att man inte har något
            ansvar eftersom man inte har suttit i riksdag eller regering tidigare.
            Ni har också ett ansvar för att föra fram en vettig och bra politik
            – eller i vart fall ha åsikter som inte är vettiga eller bra.
            Vi vet ingenting om vad ni vill när det gäller strandskydd, riksintressen,
            naturreservat eller planlagstiftningen. Hur ska ni få fram mer
            byggbar mark? Vad tycker ni om överklagandereglerna?
          </note>
          <note>
            Vad vill ni göra? Vad tycker ni ens? Ni sitter i riksdagen av
            en anledning, hoppas jag, och ni vill väl någonting – eller?
          </note>
          <note type="speaker">
            Anf. 140 ROGER HEDLUND (SD) replik:
          </note>
          <note>
            Herr talman! Visst är det intressant att Robert Hannah står här
            och avkräver Sverigedemokraterna svar. Han klarar inte att svara
            på de frågor jag ställer, men han vill självklart ha svar på sina
            frågor. Det är väl en ganska klassisk retorik från en politiker
            som inte vill ta ansvar för den situation han har försatt Sverige
            i.
          </note>
          <note>
            Vad har Alliansen och Liberalerna för förslag på området? Ja,
            man talar alltid och hela tiden om regelförenklingar. Vilka regelförenklingar
            ska skapa bostäder i den omfattning som krävs de kommande åren,
            det vill säga 70 000 om året? Anledningen till att omkring 50
            000 bostäder i dag påbörjas varje år är snarare det ekonomiska
            läget och andra utvecklingar än att man har skapat bättre förhållanden
            för byggbolagen i Sverige.
          </note>
          <note>
            Det viktiga här är att komma med konkreta förslag, inte att tala
            om regelförenklingar, marknadshyror och andra idéer man tror ska
            skapa lägenheter och bostäder. Vad skapar fria marknadshyror för
            bostäder egentligen? Det skapar bostäder för ytterst få människor.
            Men kommer alla andra, som kommer att drabbas av hyreshöjningar,
            att få en möjlighet att skaffa sig ett eget boende framöver? Jag
            tror inte det.
          </note>
          <note>
            Sverigedemokraterna kom med ett par inspelsfrågor till era bostadspolitiska
            samtal, som ni väljer att inte bjuda in oss till. Eller det kanske
            var regeringen, ska jag säga, men jag kan ju tycka att man från
            Alliansens och Liberalernas sida borde stå upp och tycka att alla
            partier ska vara med i samtalen – i stället för att under ett
            kort replikskifte komma och avkräva Sverigedemokraterna svar på
            frågan vilka förändringar vi vill göra för att lösa det kaos Liberalerna
            och Alliansen i allra högsta grad har varit med och skapat under
            två mandatperioder.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 april.)
          </note>
          <note>
            § 17 Granskning av kommissionsrapporter om subsidiaritet och
            proportionalitet m.m.
          </note>
          <note>
            Konstitutionsutskottets utlåtande 2015/16:KU11
          </note>
          <note>
            Granskning av kommissionsrapporter om subsidiaritet och propor
            ­ tionalitet m.m. (KOM(2015) 315 och KOM(2015) 316)
          </note>
          <note>
            föredrogs.
          </note>
          <note type="speaker">
            Anf. 141 EMANUEL ÖZ (S):
          </note>
          <note>
            Herr talman! I konstitutionsutskottets utlåtande KU11 behandlar
            utskottet kommissionens årsrapporter för 2014. Dels handlar det
            om den tjugoandra rapporten om subsidiaritet och proportionalitet,
            som redogör för tillämpningen av desamma i EU:s lagstiftningsarbete.
            Det är den så kallade subsidiaritetsrapporten. Dels handlar det
            om den tionde rapporten om förbindelserna mellan Europeiska kommissionen
            och de nationella parlamenten, den så kallade förbindelserapporten.
          </note>
          <note>
            KU är enigt i detta utlåtande, men det är trots det viktigt att
            lyfta fram utlåtandet i kammaren. Jag skulle gärna vilja beröra
            vissa delar jag finner vara av särskilt intresse.
          </note>
          <note>
            Beträffande förbindelserapporten förstärktes förbindelserna mellan
            kommissionen och de nationella parlamenten när kommissionen 2006
            lade fram det så kallade Barrosoinitiativet, även kallat den politiska
            dialogen. Den syftar till att göra parlamenten mer delaktiga i
            EU-frågor. Rapporten innehåller bland annat en redovisning av
            vilka ämnen de nationella parlamenten fört fram till kommissionen
            i samband med den politiska dialogen. I rapporten noterar kommissionen
            under 2014 en betydande minskning av antale yttranden och motiverade
            yttranden jämfört med föregående år. Minskningen motsvarar ungefär
            19 procent. Denna minskning berodde dock främst på att färre initiativ
            lades fram under året på grund av bytet av kommission.
          </note>
          <note>
            Det framgår även att 80 procent av yttrandena kom från de tio
            mest aktiva parlamenten, och där är Sveriges riksdag inräknad.
            Detta visar att aktiviteten inom den politiska dialogen är ojämnt
            fördelad mellan de natio ­ nella parlamentens kamrar. Jag anser
            det vara av vikt att utveckla det inter ­ parlamentariska informationsutbytet.
            Det skulle inte bara säkra det effekti ­ va utövandet av de parlamentariska
            befogenheterna utan även bidra till en jämnare fördelning av de
            nationella parlamentens deltagande inom ramen för den politiska
            dialogen. I dag finns det möjligheter till samverkan ge ­ nom
            till exempel Cosac eller IPEX, men dessa forum har inte varit
            fullt tillräckliga för att uppnå ett meningsfullt informationsutbyte.
          </note>
          <note>
            Liksom tidigare år handlade de nationella parlamentens politiska
            dialog med kommissionen främst om lagförslag. Kommissionen uppmuntrar
            de nationella parlamenten att medverka i den förberedande lagstiftningsfasen,
            antingen genom att svara på offentliga samråd eller genom att
            kommentera strategiska dokument som till exempel grönböcker. Hittills
            har dock ytterst få parlament lämnat synpunkter innan ett lagförslag
            har antagits.
          </note>
          <note>
            Hur som helst ser konstitutionsutskottet positivt på att nationella
            parlament är med och behandlar och granskar unionsdokument som
            föregår lagstiftningsarbetet. Utskottets uppfattning är även att
            kommissionens beslut att inom ramen för Barrosoinitiativet översända
            nya lagförslag och samrådsdokument direkt till de nationella parlamenten
            kan bidra till en fördjupad debatt om unionssamarbetet inom medlemsstaterna.
          </note>
          <note>
            När det gäller subsidiaritetsrapporten redogör kommissionen där
            för sitt arbete med att bedöma och motivera förslag utifrån subsidiaritets-
            och proportionalitetsprinciperna. Här kan nämnas att kommissionen
            i denna rapport understryker att respekten för subsidiaritets-
            och proportionalitetsprinciperna kommer att vara central i den
            nya kommissionens arbete, vilket får ses som en positiv utveckling.
          </note>
          <note>
            Kommissionen hänvisar även till det paket med åtgärder för bättre
            lagstiftning som antogs i maj 2015 och som bland annat innehåller
            en uppdaterad vägledning för bedömningen av principerna i samband
            med konsekvensbedömningar av nya initiativ. I detta sammanhang
            har utskottet noterat att kommissionen under flera år, senast
            i meddelandet Bättre lagstiftning för bättre resultat – en EU-agenda
            , har framhållit att varje förslag ska åtföljas av en bättre motivering.
            Trots detta kunde vi notera att det helt saknades motiveringar
            i drygt 15 procent av de lagförslag som översändes till de nationella
            parlamenten för subsidiaritetsprövning. Motiveringarna var dessutom
            ofta kortfattade.
          </note>
          <note>
            Vi har ju från konstitutionsutskottets sida vid flera tillfällen
            tidigare efterlyst utförliga motiveringar i samband med att kommissionen
            översänder lagförslag till de nationella parlamenten. Det är väl
            ändå lämpligt att i detta utlåtande återigen påminna om att kommissionen
            och andra förslagsställare är skyldiga enligt protokoll nr 2 att
            lämna motiveringar utifrån subsidiaritets- och proportionalitetsprinciperna.
            Avsaknaden av motiveringar innebär ett klart åsidosättande av
            protokollet och leder i sin tur till att de nationella parlamenten
            får svårt att fullgöra sina fördragsenliga skyldigheter enligt
            protokollet. Enligt konstitutionsutskottets mening utgör detta
            en svaghet i lagstiftningsprocessen inom unionen, vilket vi anser
            att kommissionen ytterst bär ansvaret för.
          </note>
          <note>
            Herr talman! I utlåtandet redogörs även för att kommissionens
            förslag om inrättandet av en europeisk åklagarmyndighet de facto
            utlöste ett gult kort då det inkom 13 motiverade yttranden från
            de nationella parlamenten med anledning av lagförslaget. Kommissionen
            stod trots detta fast vid sitt lagförslag, vilket har lett till
            att vissa nationella parlament även under 2014 skickade in yttranden
            till kommissionen med anledning av denna fråga.
          </note>
          <note>
            I dessa yttranden visade parlamenten missnöje med kommissionens
            beslut att hålla fast vid sitt förslag. Kommissionen kritiserades
            även för att den inte besvarade de motiverade yttrandena förrän
            efter det att den hade beslutat att hålla fast vid sitt förslag.
            Min åsikt i den här delen är att kritiken till stora delar har
            varit befogad i just det här fallet.
          </note>
          <note>
            Förfarandet med gula kort är ett politiskt verktyg som de nationella
            parlamenten har möjlighet att använda sig av och även gjorde i
            det nämnda fallet. Här borde rimligtvis dialogen från kommissionens
            sida ha varit bättre innan kommissionen slutligt fattade sitt
            beslut.
          </note>
          <note>
            Det är också viktigt att kommissionen beaktar medlemsstaternas
            synpunkter i dessa hänseenden, inte minst i det fortsatta lagstiftningsarbetet
            med kommissionens förslag om att inrätta en europeisk åklagarmyndighet,
            med tanke på att förslaget uppnådde gränsen för gult kort. Jag
            vill tillägga att det är viktigt ur demokratisk synpunkt att göra
            så men även med hänsyn till den strävan man har inom EU att uppnå
            ett effektivare samarbete.
          </note>
          <note>
            Vidare redovisas i utlåtandet ett initiativ från vissa nationella
            parlament angående så kallat grönt kort som är tänkt att ge parlamenten
            ett ökat inflytande i lagstiftningsprocessen. Dessutom framgår
            kommissionens uttalade ambitioner att vara mer aktiv i sina förbindelser
            med de nationella parlamenten.
          </note>
          <note>
            Med anledning av detta påminner konstitutionsutskottet om att
            den politiska dialogen mellan kommissionen och Sverige sker genom
            regeringen, som är ansvarig inför riksdagen. Det är endast inom
            ramen för subsidiaritetskontrollmekanismen som riksdagen med stöd
            av fördragen kan kommunicera direkt med kommissionen. Det är således
            viktigt att parlament, som till exempel vår riksdag, inte missgynnas
            då vi av konstitutionella skäl inte har möjlighet att delta i
            den politiska dialogen.
          </note>
          <note>
            Slutligen, herr talman, vill jag bara nämna att konstitutionsutskottet
            framhåller att flera av riksdagens utskott påpekat att kommissionen
            allt oftare lägger fram förslag till förordningar i stället för
            direktiv. Konstitu ­ tionsutskottet vill här uppmärksamma kommissionen
            på att detta minskar handlingsutrymmet för de nationella parlamenten
            att anpassa lagstiftning ­ en på EU-nivå till de skiftande konstitutione
            lla förutsättningarna i varje en skilt medlemsland. Med andra
            ord vore det bättre med direktiv i stället för förordningar.
          </note>
          <note>
            Mot bakgrund av anförandet, herr talman, ställer jag mig bakom
            konstitutionsutskottets ställningstagande och yrkar att riksdagen
            lägger utlåtandet till handlingarna. Jag får även passa på att
            önska talmannen, övriga ledamöter och alla där hemma en glad påsk.
          </note>
          <note>
            (Applåder)
          </note>
          <note type="speaker">
            Anf. 142 FREDRIK ERIKSSON (SD):
          </note>
          <note>
            Herr talman! I dag har vi att debattera KU:s utlåtande 11, vilket
            innehåller en massa spännande siffror, trender och annan statistik
            som den intresserade själv kan läsa sig till utan att jag behöver
            stå här och rabbla upp dem för er. Så det tänkte jag inte uppta
            vare sig din tid, herr talman, eller någon annans tid med att
            göra.
          </note>
          <note>
            Dock vet jag inte om det jag faktiskt har för avsikt att prata
            om kommer att gå så värst mycket fortare , då det första jag tänkte
            ifrågasätta och problematisera är redan själva rubriken på utlåtandet,
            Granskning av kommis ­ sionsrapporter om subsidiaritet och proportionalitet
            m.m .
          </note>
          <note>
            Det låter ju fint och omfattande, herr talman, men som så ofta
            när det kommer till EU ligger däri en och annan förskönande omskrivning.
            Trots att ärendet vid en första anblick ger sken av att riksdagen
            även har bedömt proportionaliteten i de påbud som kommer från
            Bryssel upptäcker den som nagelfar utlåtandet lite mer i detalj
            att så inte alls behöver vara fallet.
          </note>
          <note>
            Tvärtom framgår ganska tydligt att utrymmet för riksdagen att
            ha synpunkter på om en EU-åtgärd över huvud taget är rimlig eller
            lämplig att införa är ytterst begränsat och vingklippt. På sin
            höjd får man försöka tolka en bisats till ett gammalt avgörande
            i EU-domstolen väldigt extensivt och nästan snudd på e contrario
            om man vill drista sig att försöka anmärka på proportionaliteten
            i ett förslag.
          </note>
          <note>
            Annars handlar granskningen alltså inte så mycket om EU:s olika
            påfund ska genomföras eller går längre än vad som är förenligt
            med folkviljan utan endast om i vilket regelverk som bestämmelserna
            ska införas. Här hade man verkligen hoppats att britterna hade
            kommit betydligt längre i förhandlingarna med EU inför den förestående
            Brexit-omröstningen.
          </note>
          <note>
            Det är ju så, herr talman, att EU gärna bjuder lite med armbågen.
            Inte minst från kommissionens sida försöker man inte sällan hitta
            på lösningar som kanske ger sken av att det finns reella möjligheter
            för de nationella parlamenten att påverka, samtidigt som man utformar
            dem på ett sådant sätt att de i praktiken inte får någon betydelse.
          </note>
          <note>
            Just systemet med gula kort, i lite olika mörka nyanser, är ett
            klockrent exempel på detta. Sett till nu förevarande granskning
            visar sig detta inte minst i fallet med kommissionens förslag
            om att inrätta en europeisk åklagarmyndighet, Eppo . Trots att
            de nationella parlamenten till slut lyckades gå ihop och komma
            över de högt uppsatta tröskelvärdena för att, som endast en av
            två gånger, utfärda ett gult kort valde kommissionen helt sonika
            och fullständigt respektlöst att tacka för synpunkterna, strunta
            högaktningsfullt i desamma och stå kvar vid sitt ursprungliga
            förslag. Mot bakgrund av detta är det kanske inte så konstigt
            att britterna inte lyckades få igenom ett rött kort som faktiskt
            skulle kunna stoppa och begrava uppenbart olämpliga och dåligt
            förankrade förslag.
          </note>
          <note>
            Ett annat exempel på detta respektlösa förhållningssätt gentemot
            med ­ lemsstaternas parlament, vilka man kanske inte i retoriken
            men väl i prak ­ tiken förefaller betrakta som något av rundningsmärken,
            är oskicket med att ständigt inleda konkreta förhandlingar om
            förslagen inom och mellan EU:s institutioner innan de folkvalda
            i våra respektive högst a beslutande församlingar har haft en
            möjlighet att inkomma med sina eventuella in ­ vändningar mot
            initiativen. Också oskicket med att ständigt förorda fler förordningar
            i stället för direktiv är ett sätt att återigen vingklippa de
            natio ­ nella parlamenten.
          </note>
          <note>
            Ytterligare exempel på små lustifikationer som EU-kommissionen
            har för sig, herr talman, rör tolkningen av artikel 3.1 i fördraget
            om Europeiska unionens funktionssätt. Här radas det upp ganska
            detaljerat ett antal olika områden där unionen anses ha exklusiv
            befogenhet att bestämma utan att behöva förankra sina förslag
            med en massa jobbiga folkvalda representanter i de nationella
            parlamenten.
          </note>
          <note>
            I anslutning till att vår då sittande regering av någon anledning
            såg sig nödgad att godkänna Lissabonfördraget påpek ade man särskilt
            att den förteckningen skulle vara att betrakta som uttömmande,
            så att inga fler eller andra områden skulle kunna kringgås. Men
            se det tyckte inte EU, herr talman. I stället har man på eget
            bevåg valt att självmant tolka det som så att det visst kan bli
            aktuellt att strunta i subsidiaritetsprövningen även på andra
            områden, vilka inte är definierade i dagsläget.
          </note>
          <note>
            Tänk om vi här i Sverige hade agerat på motsvarande sätt vad
            gäller till exempel brottskatalogen i tryckfrihetsförordningen,
            herr talman! Här har vi ett antal uppräknade brott som ska anges
            utgöra tryckfrihetsbrott. Men vi förbehåller oss samtidigt rätten
            att på mer eller mindre godtyckliga grunder bedöma att även andra
            handlingar helt plötsligt ska anses vara brottsliga utan att vi
            för den sakens skull behöver få igenom det som en ändring i grundlagen.
          </note>
          <note>
            Det är inte utan att jag ser vissa likheter mellan hur EU behandlar
            Sverige och hur de två övriga blocken i denna riksdag förhåller
            sig till oss sverigedemokrater. Det sägs, och vi intalar kanske
            oss själva, att om vi bara är aldrig så underdåniga till vardags
            och är beredda att kompromissa, eller kanske till och med allra
            helst självmant göra avsteg från våra ståndpunkter och principer,
            visar vi prov på god förhandlingsvilja. Då ökar nog mi nsann chansen
            för att de andra ”stora” ska lyssna på oss när det verkligen gäller.
            Men när det väl kommer till kritan blir det förstås sällan eller
            aldrig så, herr talman.
          </note>
          <note>
            Om detta kanske mest känns lite tråkigt och inte så samarbetsmotiverande
            för oss sverigedemokrater är det faktiskt de svenska grundlagarna
            och rättsprinciperna som ständigt riskerar att sättas på undantag
            av EU. Den stora skillnaden ligger väl i att en sådan styvmoderlig
            hantering egentligen inte påverkar oss och vårt partis framgångar
            och tillväxt så mycket. Det kanske snarare är så, som vi har sett
            exempel på, att de andra partierna anpassar sig efter vår politik
            i skymundan. Sverige betalar alltså över 40 miljarder kronor om
            året för denna tvångsförvaltning.
          </note>
          <note>
            Ska det vara så? Nej, självfallet inte, herr talman. Hade jag
            även denna gång haft tillgång till rekvisita här uppe i talarstolen
            hade det nog fått bli den där papperskorgen som Sverker Olofsson
            och de andra brukar använda sig av i tv-programmet Plus . Där
            tycker nämligen jag och många med mig att stora delar av kommissionen
            och deras agenda hör hemma.
          </note>
          <note>
            (Applåder)
          </note>
          <note>
            I detta anförande instämde Jonas Millard (SD).
          </note>
          <note type="speaker">
            Anf. 143 ANNICKA ENGBLOM (M):
          </note>
          <note>
            Herr talman! Med all respekt för mina övriga kollegor i konstitutionsutskottet
            vill jag säga att vi har två riktiga EU-guruer. Den ena av dem
            har talat, nämligen Emanuel Öz, som på ett mycket förtjänstfullt
            sätt beskrivit vad granskningsrapporten handlar om. Jag tänker
            därför tillåta mig en lite annan vinkling, herr talman.
          </note>
          <note>
            Jag älskar bilsemestrar. Med min familj har jag kuskat runt i
            hela Europa och besökt i princip alla länder. Som barn till en
            ungersk pappa besökte jag också under stora delar av 70- och 80-talen
            det forna Östeuropa. Jag har upplevt ett öppet och välkomnande
            Europa, där man som svensk egentligen bara behövde vifta med passet
            i fönstret för att passera gränsen. Jag har också upplevt utfrågningar
            och visiteringar. Man har gått igenom väskor och så vidare vid
            passering av gränsen till öst. Det har behövts mutor för att komma
            vidare. Men det har aldrig hindrat mig från att utveckla en väldigt
            djup kärlek till Europa. Jag har sedan dess bott, arbetat och
            studerat i flera länder. Jag är en mycket stark anhängare av Europeiska
            unionen, som bildades för att ta till vara våra gemenskaper och
            undvika den splittring som tidigare reella och kalla krig lett
            till.
          </note>
          <note>
            Herr talman! Jag betraktar EU ungefär som ett hus, som en bostadsrättsförening,
            där 28 länder i Europa har valt att bo under samma tak. Man har
            medlemmar, en ordförande och en styrelse. I vissa lägenheter måste
            man ha standarder som ska vara gemensamma. Andra lägenheter kan
            man utforma efter eget behag i enlighet med inriktningsbeslut.
            Det är en ständig dialog däremellan.
          </note>
          <note>
            Herr talman! Vad har då det här med KU11 att göra? Jo, vi har
            i kon ­ stitutionsutskottet, efter att ha granskat de här rapporterna,
            som Emanuel så förtjänstfullt beskrivit, tittat på hur det fungerar
            i huset EU med inflytan ­ de och beslutsprocesser. Det fungerar
            ungefär som i bostadsrätts ­ förening ­ en. En del av lägenhetsinnehavarna
            har valt att tala med ordföranden di ­ rekt. Andra har valt att
            föra dialogen via ombud, skulle vi väl kalla det. Vi i Sverige
            har valt att dialogen ska ske mellan regeringen och kommissio
            ­ nen, medan andra har den direkta kommunikationen. Det är viktigt
            att vi som bor i det här huset har lika mycket inflytande, även
            om vi väljer olika kommunikationsvägar. Det här fungerar lite
            si och så, vilket vi också påpe ­ kar i vårt ställningstagande.
            Vi som har valt den modell som Sverige valt ska inte missgynnas.
          </note>
          <note>
            När man har delegerat beslut, det vill säga har en subsidiaritet,
            och när man efterhör hur lägenhetsinnehavarna vill ha det när
            man ska ta gemensamma beslut, kan man inte gå till beslut i styrelsen
            med ordföranden innan man har hört alla medlemmar. Subsidiaritetsprincipen
            måste tillämpas innan man går till beslut. Vi lyfter fram vikten
            av detta. Det är likadant med att man måste respektera våra olika
            individuella statsskick, kulturer och liknande. Tendensen att
            mer gå på förordningar än på direktiv ser vi inte som någonting
            positivt i Sverige. Det är viktigt att understryka det.
          </note>
          <note>
            Herr talman! I tider av prövning, en dag som denna, dagen efter
            att ett terroristdåd riktats mot själva hjärtat av detta samarbete,
            är det viktigare än någonsin att bidra till att stärka EU, inte
            packa ihop och sjappa.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 april.)
          </note>
          <note>
            § 18 Trossamfund
          </note>
          <note>
            Konstitutionsutskottets betänkande 2015/16:KU12
          </note>
          <note>
            Trossamfund
          </note>
          <note>
            föredrogs.
          </note>
          <note type="speaker">
            Anf. 144 LISBETH SUNDÉN ANDERSSON (M):
          </note>
          <note>
            Herr talman! Jag börjar med att yrka bifall till den reservation
            som Moderaterna, Centern, Vänsterpartiet, Liberalerna och KD har
            lämnat när det gäller fr i församlingstillhörighet inom S venska
            kyrkan. Vi tycker att man ska få välja vilken församling man vill
            tillhöra, precis som man får välja skola och köpa vilken bil man
            vill.
          </note>
          <note>
            Jag kan ta ett exempel från Göteborg, där Sankt Pauli församling
            varit ett riktigt fäste för kvinnoprästmotståndare. Det var inte
            enkelt för dem som bodde i den församlingen och gick i kyrkan.
            Det skedde prästvigning ­ ar av manliga präster som var kvinnoprästmotståndare.
            Det kändes inte enkelt att döpa sina barn i den kyrkan. Då önskade
            man att man kunde vara med i närliggande Örgryte eller Härlanda
            församling i stället för i Sankt Pauli församling.
          </note>
          <note>
            Jag tycker att det nästan är bekymmersamt att vi inte kan våga
            säga ja till en sådan här sak. Det är ju inte fråga om någon revolution
            om man låter människor välja. Man kanske har bott i Övertorneå
            långt uppe i Norrland och flyttat till Smygehuk men ändå vill
            vara kvar i sin församling där uppe. Då tycker jag att man ska
            kunna få vara det, även om man naturligtvis går i kyrkan i sitt
            närområde.
          </note>
          <note>
            I vårt betänkande behandlar vi också Svenska kyrkans ställning.
            Jag vänder mig här mot utskottets förslag och vill göra en personlig
            reflektion över detta. Man har tagit ställning för att det inte
            ska ske en total separation mellan kyrka och stat. Men de har
            redan delvis separerat. När man skiljer sig i ett äktenskap gör
            man ju inte det till 50 procent eller 75 procent och säger att
            man är gifta till 25 procent och att det är lika bra. Här är det
            lite grann så, tycker jag, att man har gjort detta och inte vågat
            gå hela vägen fram.
          </note>
          <note>
            Det är också så att Svenska kyrkan tar ut medlemsavgift genom
            beskattning. Det finns ingen annan förening som får sin medlemsavgift
            genom skatt, utan då är det frivilliga inbetalningar.
          </note>
          <note>
            Var och en blir salig på sin tro. Det tycker jag passar väldigt
            bra just i det här sammanhanget. Vi har lite olika trosuppfattningar
            om hur detta ska vara. Men jag ser fram emot nya tider och fler
            motioner. Då är det väl dags att vi tar nya friska tag och försöker
            fullfölja detta, så att det blir en separation mellan kyrka och
            stat till 100 procent.
          </note>
          <note>
            (Applåder)
          </note>
          <note type="speaker">
            Anf. 145 PER-INGVAR JOHNSSON (C):
          </note>
          <note>
            Herr talman! I konstitutionsutskottets betänkande Trossamfund
            har vi behandlat fem motioner från de allmänna motionstiderna
            2014 och 2015 som handlar om Svenska kyrkans ställning och om
            församlingstillhörighet inom Svenska kyrkan. Motion 2015/16:760
            av Hans Wallmark om församlingstillhörighet har fått särskild
            uppmärksamhet av oss i KU. Den innehåller två att-satser. Den
            ena att-satsen handlar om fri församlingstillhörighet inom Svenska
            kyrkan. Denna att-sats avstyrks enhälligt av KU. Den andra att-satsen
            handlar om att Svenska kyrkan ska ges rätten att bestämma i frågor
            om församlingstillhörighet. Även denna att-sats avstyrks av KU,
            men vi är företrädare för fem partier som vill att riksdagen ska
            tillstyrka denna att-sats om att Svenska kyrkan själv ska få bestämma.
          </note>
          <note>
            Från Centerpartiet anser vi det rimligt ur demokratisk synpunkt
            att Svenska kyrkan ska ha rätten att besluta i sådana organisationsfrågor
            som gäller om man ska ha en geografiskt bestämd församlingstillhörighet
            eller en friare församlingstillhörighet. Men jag vill betona att
            detta för Centerpartiet i riksdagen inte är en signal om att vi
            skulle vilja ha fri församlingstillhörighet i Svenska kyrkan.
            Det är lätt att se att fri församlingstillhörighet skulle skapa
            en hel del problem för Svenska kyrkan. Det är rimligare att Svenska
            kyrkan ska göra de bedömningarna än att vi i riksdagen eller regeringen
            ska göra det.
          </note>
          <note>
            Jag yrkar bifall till reservationen i konstitutionsutskottets
            betänkande. Vi anför följande: ”Svenska kyrkan själv bör få avgöra
            om dagens ordning med en strikt geografisk koppling i fråga om
            församlingstillhörighet ska behållas eller om en friare ordning
            ska införas. Regeringen bör därför återkomma till riksdagen med
            förslag till nödvändiga lagändringar.” Det är alltså fråga om
            lagändringar som ger Svenska kyrkan denna beslutanderätt.
          </note>
          <note>
            (Applåder)
          </note>
          <note type="speaker">
            Anf. 146 TUVE SKÅNBERG (KD):
          </note>
          <note>
            Herr talman! Jag yrkar också bifall till reservationen.
          </note>
          <note>
            Det är alltså ett antal motioner som är uppe till behandling.
            Normalt sett avslås motioner. Det är inte på något sätt onormalt.
            Snarare avslås 95 procent av motionerna.
          </note>
          <note>
            Men vi har haft lite mer diskussioner om denna motion eftersom
            den är principiellt viktig. Precis som vi hörde Per-Ingvar Johnsson
            nämna är det inte fråga om hur vi egentligen tycker och tänker
            om fri församlingstillhörighet eller inte. Där finns för- och
            nackdelar för Svenska kyrkans del. Frågan är vem som ska avgöra
            om Svenska kyrkan ska organisera sig så att man kan välja vilken
            församling man vill tillhöra i Sverige, geografiskt någonstans
            där man inte bor, eller om det ska vara som det är nu där man
            i stort sett får finna sig i att man ska bo där man är skriven,
            så att säga.
          </note>
          <note>
            Svenska kyrkan äger sakfrågan. Det finns för- och nackdelar med
            den ena eller andra lösningen. Jag är uppvuxen i Karlskrona och
            var i många år medlem av Karlskrona Amiralitetsförsamling. Det
            var en icke-territoriell församling. Det var ingen fara , utan
            det fungerade. Här i Stockholms finns Finska församlingen. Man
            kan ha kopplingar till finska kyrkan utan att man direkt bor i
            närheten. Man känner samhörighet och kan vara med i den församlingen.
            Den tanken är inte främmande. Om jag hade varit aktiv i Svenska
            kyrkan tror jag att jag skulle ha stött den tanken.
          </note>
          <note>
            Nu lämnar vi med reservationen till utskottets betänkande frågan
            till Svenska kyrkan att bestämma. Kan man göra det? Ja, motionärerna
            i de motioner som har väckts, 1622 av Mikael Oscarsson och motionerna
            2001 och 760 av Hans Wallmark, menar att en friare församlingstillhörighet
            skulle ge möjlighet för enskilda att vara med i en församling
            till vilken de känner en starkare känslomässig koppling än till
            kyrkan på den ort där de bor efter en eller flera flyttningar.
            Det borde vara en fråga för Svenska kyrkan. Vi menar i fempartireservationen
            att det är en rimlig tanke att inte ta ställning åt Svenska kyrkan
            men att ge Svenska kyrkan rätt att själv ta ställning.
          </note>
          <note>
            (Applåder)
          </note>
          <note type="speaker">
            Anf. 147 EMILIA TÖYRÄ (S):
          </note>
          <note>
            Herr talman! Betänkandet vi hanterar i dag har titeln Trossamfund
            , och det handlar om just trossamfund.
          </note>
          <note>
            Från allmänna motionstiden när alla riksdagsledamöter får väcka
            mo ­ tioner om precis det våra hjärtan är fulla av har fem motioner
            som har kommit in till utskottet tagits upp i betänkandet.
          </note>
          <note>
            Vi riksdagspolitiker har ett ansvar för hela Sverige. Vi arbetar
            framför allt i våra egna valkretsar. Om man tillhör ett större
            parti med flera ledamöter per utskott brukar ansvaret fördelas
            mellan ledamöterna. På mitt bord ligger bland annat denna fråga.
          </note>
          <note>
            Därför besökte jag ett antal trossamfund, Svenska kyrkan och
            Luleå stift under förra plenifria veckan. Luleå stift är Sveriges
            till ytan största stift, och det omfattar såväl Norrbottens som
            Västerbottens län. Det täcker en tredjedel av Sveriges yta. Trots
            det bor bara en halv miljon människor där, och de är fördelade
            på 57 församlingar.
          </note>
          <note>
            Vid besöket hos stiftet fick jag träffa biskopen, som berättade
            om verksamheten som bedrivs i stiftet. Han beskrev de olika förutsättningarna
            för församlingarna. Det är ofta är kyrkan som är knutpunkten på
            orter där resten av samhället har dragit sig undan.
          </note>
          <note>
            Jag skulle också vilja återge vad stiftsdirektorn sa , som jag
            också fick chans att träffa under besöket. Hon sa att hon skulle
            inte vilja se skiljandet av kyrkan och staten som en skilsmässa
            utan snarare som en relationsförändring.
          </note>
          <note>
            Herr talman! Trossamfunden fyller en viktig funktion i samhället,
            bland annat genom att vara en sammanhållande kraft genom att visa
            medmänsklighet och att vara en röst för människor som annars inte
            har någon röst. För att samfunden ska ha förutsättningar att agera
            som samhällsaktörer, vara aktiva och långsiktiga i sin religiösa
            verksamhet i form av gudstjänster, själavård, undervisning och
            omsorg, har regeringen utökat stöden till trossamfunden med 7
            miljoner kronor, vilket vi socialdemokrater förstås både uppskattar
            och uppmuntrar – speciellt i vår tid när det känns som att omvärlden
            blir alltmer orolig. Annicka Engblom nämnde i sitt anförande gårdagens
            tragiska händelser. När grupper ställs mot varandra spelar trossamfunden
            en allt större roll, inte minst Svenska kyrkan.
          </note>
          <note>
            Herr talman! En av motionerna i betänkandet rör fri församlingstillhörighet
            och huruvida det är en fråga som ska avgöras i Sveriges riksdag
            eller inom Svenska kyrkan.
          </note>
          <note>
            Det är en fråga som det har väckts motioner om tidigare både
            i riksdagen och inom kyrkan. Det kan verka konstigt att staten
            ska bry sig om vilken församling jag har mitt medlemskap i. Den
            tveksamheten kan jag förstå. Men med tanke på den trakt jag själv
            kommer från kan jag dock se vilka konsekvenser det kan få om medlemskapet
            skulle vara fritt. Vissa församlingar skulle få svårt att överleva.
            Garantin för att ha en rikstäckande folkkyrka skulle därmed försvagas.
            Det har dessutom inte kommit några önskemål från kyrkan om att
            förändra lagstiftningen. Därför ser vi socialdemokrater inte någon
            anledning till förändring av nuvarande ordning. Det är dessutom
            inget problem att vara verksam i en annan församling eller att
            besöka en annan församling än där man är skriven.
          </note>
          <note>
            Herr talman! Jag vill yrka bifall till förslaget i utskottets
            betänkande och avslag på samtliga motioner. Jag vill också, med
            tanke på vilken dag det är i dag, passa på att önska talmannen
            samt mina fina kollegor i utskottet en glad påsk.
          </note>
          <note>
            (Applåder)
          </note>
          <note type="speaker">
            Anf. 148 TUVE SKÅNBERG (KD) replik:
          </note>
          <note>
            Herr talman! Jag vill tacka för svaret! Emilia Töyrä har på ett
            utmärkt sätt redogjort för majoritetens uppfattning. Den är väl
            grundad, och hon uttrycker förståelse för reservanternas tveksamhet.
            Det är ett bra sätt att hantera en fråga där man landar olika.
            Det låter väl.
          </note>
          <note>
            Vidare går Emilia Töyrä igenom att hon har varit i kontakt med
            Sven ­ ska kyrkan. Från dem som hon har haft kontakt med i kyrkomötet
            finns det inget önskemål om att förändra förhållandena. Alltså
            fullgör hon linjen också i riksdagen. Det är en helt hedervärd
            och mycket vettig ståndpunkt.
          </note>
          <note>
            Det innebär också att Emilia Töyrä, och majoriteten med henne,
            fattar ett beslut som egentligen skulle tillkomma Svenska kyrkan
            och inte ligga på vårt bord. Jag kan hålla med om att det finns
            nackdelar med möjligheten till fri församlingstillhörighet. Det
            är inte självklart vad Svenska kyrkan ska välja. Jag kan dras
            åt båda hållen, om jag nu skulle ha engagerat mig i frågan. Men
            egentligen är det inte min sak , utan det är Svenska kyrkans sak.
            Jag är alldeles övertygad om att Svenska kyrkan hade skilt sig
            från frågan på ett sätt som hade passat dem bäst.
          </note>
          <note>
            Skulle Emilia Töyrä som representant för majoriteten kunna tänka
            sig att ompröva det här i en framtid om det skulle visa sig att
            det gagnar Svenska kyrkan att få bestämma om sig själv?
          </note>
          <note type="speaker">
            Anf. 149 EMILIA TÖYRÄ (S) replik:
          </note>
          <note>
            Herr talman! Tuve Skånberg från Kristdemokraterna frågar mig
            om jag skulle kunna omvärdera det här beslutet.
          </note>
          <note>
            Som jag sa i mitt anförande: Om det skulle komma önskemål från
            Svenska kyrkan till riksdagen skulle det definitivt vara värt
            en fundering och någonting som vore bra att tala blocköverskridande
            om.
          </note>
          <note>
            Där jag kan tänka mig att vi skiljer oss åt är i frågan om hur
            vi ser på fri församlingstillhörighet över huvud taget.
          </note>
          <note>
            Skulle det komma ett önskemål från Svenska kyrkan skulle jag
            alltså kunna tänka mig att ompröva det här. Men som det är nu
            vill vi inte ha ett tillkännagivande när åsikter från Svenska
            kyrkan inte har presenterats för oss i utskottet.
          </note>
          <note type="speaker">
            Anf. 150 TUVE SKÅNBERG (KD) replik:
          </note>
          <note>
            Herr talman! Jag tackar för svaret.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 april.)
          </note>
          <note>
            § 19 Kulturarvsfrågor
          </note>
          <note>
            Kulturutskottets betänkande 2015/16:KrU9
          </note>
          <note>
            Kulturarvsfrågor
          </note>
          <note>
            föredrogs.
          </note>
          <note type="speaker">
            Anf. 151 CECILIA MAGNUSSON (M):
          </note>
          <note>
            Herr talman! Det är snart påsk, men vi i Alliansen tycker att
            detta är en viktig fråga. Jag ser att regeringen och dess stödparti
            inte tycker det eftersom de är så fåtaliga här i kammaren. Men
            det här är en viktig fråga. Vårt kulturarv är viktigt.
          </note>
          <note>
            Jag står bakom våra reservationer, men för tids vinnande yrkar
            jag bifall endast till reservation 5.
          </note>
          <note>
            Betänkandet är uppdelat i flera delar. Jag ska uppehålla mig
            vid två av dem.
          </note>
          <note>
            Den första gäller museerna. Sedan den 1 februari i år är det
            fri entré för vuxna på vissa statliga museer här i Stockholm.
            Vi som kommer från landet tycker inte att det är riktigt sjyst.
            Vi i Alliansen anser att det först och främst är våra barn och
            unga som ska ges tillgång till kultur. Det är det viktigaste att
            se till.
          </note>
          <note>
            Nu kan du straffbeskattas när du går på bio, men som vuxen kan
            du gå gratis på museum – om du är stockholmare.
          </note>
          <note>
            Regeringen har påpassligt förbjudit museerna att ta ut besöksavgifter,
            som inbringade ungefär 120 miljoner kronor, och skickar med endast
            80 miljoner kronor. Men man kräver att museerna ska ta reda på
            dels vilka nya besöksgrupper som kan komma, dels hur man kan öka
            besöksantalet.
          </note>
          <note>
            När det gäller besöksantalet är det klart att Östermalmsdamerna
            går flera gånger på museerna i Stockholm. Det gör också de besökande
            turisterna.
          </note>
          <note>
            Vi kommer att få återkomma till den här frågan många gånger,
            herr talman, för det är oerhört viktigt att se hur man missleder
            politiken från allas tillgång till någras tillgång.
          </note>
          <note>
            Den andra delen, herr talman, är proveniensforskning. Reservation
            5 gäller detta. Vi har i flera internationella sammanhang åtagit
            oss att ställa upp och gå igenom vilka rov gjorda av nazisterna
            under andra världskriget som kan finnas på de statliga museerna.
            Vi ska ta reda på om det finns några och i så fall se till att
            de som har äganderätt kan få tillbaka sina värdeföremål.
          </note>
          <note>
            Vi vill helt enkelt att man tillsätter en oberoende kommission
            som tar reda på om vi i våra samlingar har stulna föremål som
            kan återbördas till sina rättmätiga ägare. Det är den reservation
            som Moderaterna och Liberalerna står bakom.
          </note>
          <note>
            Eftersom vi snart går in i påskledighet stannar jag där och låter
            nästa talare få komma fram.
          </note>
          <note>
            (Applåder)
          </note>
          <note type="speaker">
            Anf. 152 ARON EMILSSON (SD):
          </note>
          <note>
            Herr talman! Vi behandlar i dag kulturarvsfrågor. Som jag ser
            det kan man närma sig kulturarvsfrågorna på flera sätt.
          </note>
          <note>
            Det första är att ta del av levande arv, miljö och minnen. Man
            kan ägna en stunds uppmärksamhet åt samtal med sina far- eller
            morföräldrar. Det kan bli en av de bästa investeringar man gjort,
            kanske inte i kalla stålar men i socialt kapital och i möjligheten
            att ta del av det kollektiva minnet.
          </note>
          <note>
            Det andra är att studera – att förkovra sig i kulturarvsstudier
            utifrån axeln globalt – nationellt – lokalt och att förstå kulturens
            ständiga utveckling men också nationella unicitet och lokalt knutna
            arv.
          </note>
          <note>
            Det tredje är att vi utifrån våra olika vägledande principer
            ser vad som är politikens ansvar. Vilket arv har våra förfäder
            lämnat oss, vad lämnas oss i dag, vad har vi att förvalta och
            hur förvaltar vi det?
          </note>
          <note>
            Varför är det viktigt? Om det må det råda delade meningar i denna
            kammare. Men baserat på empiri vet vi att något unikt har lämnats
            åt oss på just den här delen av jorden. Vi har ett ansvar att
            förvalta det kulturella arvet, som utgör fundamentet på vilket
            hela samhällsbygget vilar. Det är en grund som ger kollektiv och
            individ trygghet och orientering och som utöver att utgöra grunden
            utgör kittet i våra fönster och ramverk mot omvärlden, sammanhållningen
            och de bärande väggarna i samhällsbygget.
          </note>
          <note>
            Vi politiker är samhällsarkitekter. Vi har ritbord med olika
            skisser för samhällsutvecklingen beroende på politiska preferenser.
            Men i kulturarvsfrågor har vi ett gemensamt ansvar att vara nationella
            byggnadsvårdare.
          </note>
          <note>
            Vi i Sverigedemokraterna har presenterat en palett av omfattande
            reformpaket och stöd för kulturarvets former i vår budget.
          </note>
          <note>
            På bordet i dag har vi ett betänkande som behandlar ett rikt
            svenskt kulturarv, från slott och kyrkor till immateriellt arv
            och museer. Det finns ett antal kloka förslag och reservationer
            i betänkandet.
          </note>
          <note>
            Jag beklagar samtidigt utskottsmajoritetens avstyrkanden av flera
            välbehövliga tillkännagivanden – i flera fall med mycket tunna
            motiveringar, i andra fall genom partipolitisk låsning framför
            pragmatism.
          </note>
          <note>
            För att nämna några av de frågor där Sverigedemokraterna har
            reserverat sig vill jag börja med Mälsåkers slott, där jag har
            varit på studiebesök. Det är en fantastisk kulturmiljö i ett slottsrikt
            landskap och ett av Sveriges ståtligaste barockslott.
          </note>
          <note>
            Varför är det viktigt att kulturutskottet engagerar sig i en
            sådan fråga? Riksantikvarieämbetet har som ansvarig myndighet
            pekat på ett behov och föreslagit att detta ska kunna fungera
            som nationellt byggnadsvårdscentrum. Ägandeform och slottets framtid
            är under process, men vi anser att riksdagen kan förklara sitt
            stöd för statlig ägo.
          </note>
          <note>
            En annan fråga handlar om kyrkor som tas ur bruk. Sveriges tusenåriga
            kristna historia står inför en historisk utmaning. Demografiska
            och organisatoriska förändringar i våra stift och församlingar
            gör att våra närmare 4 000 kulturhistoriskt bevarandevärda kyrkor
            står inför många utmaning ­ ar.
          </note>
          <note>
            På många håll kommer man inte att ha råd att behålla och bevara
            kyrkorna, oaktat den kyrkoantikvariska ersättningen. Svenska kyrkans
            egen fastighetsutredning har belyst ett angeläget behov av en
            nationell handlingsplan. Vår motion i ämnet är ett första steg,
            men fler lär följa, för detta är en angelägen och aktuell fråga
            som jag utgår från att fler partier kommer att bevaka noga framöver.
          </note>
          <note>
            Den tredje frågan rör tryggande av det immateriella kulturarvet.
            Unesco har ju sedan tidigare givit direktiv till natione n om
            förteckningar över bevarande värt, immateriellt kulturarv. Institutet
            för språk och folkminnen har tagit detta till sig och arbetar
            nu intensivt med insamling och sammanställning, och vid ett senare
            tillfälle kommer ett nomineringsförfarande.
          </note>
          <note>
            Ålfisket, särskilt på Ålakusten, är ett immateriellt kulturarv
            av stort värde. Jag har varit där på studiebesök och sett ett
            fantastiskt levande kulturarv, en hotad näring med omgivande kulturturism
            och miljö med utmaningar. Vi ska ge detta allt stöd, men vi är
            inte beredda att föregripa institutets pågående arbete. Däremot
            anser vi att väsentliga uttryck om tryggande och bevarande saknas
            i utskottets ställningstagande, därav vår motivreservation.
          </note>
          <note>
            Kulturarvsfrågorna ett av våra största kulturpolitiska fält i
            utskottets beredningsområde. Vad säger Kultursverige? Det gjordes
            18 miljoner besök vid Sveriges museer, kulturmiljöer, hembygdsgårdar
            och friluftsmuseer. Vi söker historia, rotsystem och samtidsorientering.
            Samtidig t ser vi en polarisering och ett kraftigt approcherat
            paradigmskifte i museivärlden. Man säger sig vara beredd att stänga
            friluftsmuseer och berätta andra berättelser. I förlängningen
            kan det handla om att kapa rötter och att sudda ut det kollektiva
            minnet. Det är ytterst allvarligt. Dels skiftar det fokus från
            det primära uppdraget, dels försvårar det integration.
          </note>
          <note>
            Flera har reagerat på de rapporter på kulturarvsområdet som presenterats
            senare tid. Så här resonerade den liberale debattören Adam Cwejman
            för en kort tid sedan apropå Riksutställningars påstående om att
            svenska museer skulle vara exkluderande genom att skildra just
            svensk historia: ”Dessutom inrymmer förändringen av museerna uppfattningen
            att de med utrikes bakgrund skulle känna sig förfrämligade av
            att ta del av svensk historia. Det är inte bara en sällsynt korkad
            föreställning, den är direkt nedlåtande då den behandlar de med
            utrikes bakgrund som överkänsliga barn. Vi klarar oss utan er
            felriktade omtanke.” Allt fler inser och uttalar värdet av kulturell
            självkänsla.
          </note>
          <note>
            Men ängslighetsanpassning oroar. Verksamheter måste få vara trygga
            i sin kärnverksamhet utan att pådyvlas rådande, snäva politiska
            doktriner. Museisektorn både gläder och oroar. Det görs ett fantastiskt
            arbete av stora och små runt om i landet. Samtidigt oroar diskussioner
            om att man ska utmana den så kallade vithetsnormen och rekrytera
            på basis av etnicitet. Man snuddar vid farliga tendenser till
            etnisk kvotering och diskriminering. Det är en tyst kulturrevolution,
            som ger oss obehagliga kopplingar till hur auktoritära stater
            ibland använt kulturen för att omdefiniera den nationella identiteten.
            Vad vi behöver är trygghet, inte rotlöshet.
          </note>
          <note>
            Miljöpartiet styr sedan valet Kulturdepartementet. Det förvånade
            en del, då många bedömde att partiet saknade kulturpolitik. I
            vilket fall som helst saknar man framför allt kulturarvspolitik.
            Man skjuter det framför sig: Det kommer till hösten, upprepar
            man. Man har förpassat kulturarvet till städskrubben i hörnet
            och drar ned anslagen till kulturmiljövård i en situation där
            sektorn är underfinansierad och efterfrågar politisk vilja och
            stöd.
          </note>
          <note>
            Miljöpartiet må ha gröna fingrar, men man får rött kort som samhällsarkitekter
            och byggnadsvårdare.
          </note>
          <note>
            Vi får aldrig inbilla oss att Sverige är kulturellt rotlöst.
            Det är falskt, lögn och förbannad lögn, men bra påhittigt. Det
            är lika konstnärligt kreativt som att kulturarvets aktörer bör
            omdefiniera sina uppdrag efter diffusa doktriner. Kultursverige
            och Kulturarvssverige behöver samling, samtal, konstruktiv dialog
            och långsiktiga spelregler. Det kulturella glappet och alienationen
            behöver överbryggas. Sverige behöver framtidstro, och det får
            vi inte utan den solida grunden att ta spjärn emot.
          </note>
          <note>
            Herr talman! Låt mig avsluta med en kort reflektion i samtidens
            brokiga kulturlandskap.
          </note>
          <note>
            Tvivel, ängslan och förnekan leder lätt till hel censur.
          </note>
          <note>
            Stolthet, fördom, sunt förnuft,
          </note>
          <note>
            Vad är sant och vad är luft?
          </note>
          <note>
            Släkten följa släktens gång, minns respekten för fädrens sång.
          </note>
          <note>
            Jag står bakom samtliga våra res ervationer, men för tids vinnande
            yrkar jag bifall endast till reservationerna 8 och 10. Jag önskar
            också herr talmannen och utskottskollegorna en glad påsk.
          </note>
          <note>
            (Applåder)
          </note>
          <note type="speaker">
            A nf. 153 PER LODENIUS (C):
          </note>
          <note>
            Herr talman! Jag vill inleda med att säga att jag står bakom
            båda Alliansens gemensamma reservationer, men jag väljer här att
            yrka bifall endast till reservation nummer 6.
          </note>
          <note>
            Herr talman! Vi har en utmaning – en utmaning att värna vårt
            kulturarv och samtidigt förena detta arv med det moderna samhällets
            krav: krav på utbyggd infrastruktur, krav på att bygga nytt och
            krav som ibland kan tyckas gå stick i stäv med att bevara det
            fantastiska kulturarv vi har i vårt land.
          </note>
          <note>
            Alliansregeringen visste detta och såg problemen men också möjligheterna
            i detta. Man ville ha en helhetssyn på förvaltningen av landskapet
            som innebär att kulturmiljön tas till vara i samhällsutvecklingen.
            Rätt hanterat kan företagande och nybyggnation, byggt kring kulturarv,
            bidra till både tillväxt och sysselsättning. Därför är det viktigt
            och rätt att alliansregeringens kulturmål om helhetssyn på kulturlandskapet
            också kommer att gälla framöver.
          </note>
          <note>
            I vårt kulturlandskap finns många riksintressen. Samtidigt är
            systemet för att skydda dessa riksintressen föråldrat, och många
            kallar det också otympligt. Riksrevisionsverket har också kritiserat
            statens hantering av riksintressen och hur det bland annat försvårar
            för kommunerna att planera nya bostäder.
          </note>
          <note>
            I de nationella må len för kulturmiljöarbetet som r iksdagen
            antog 2012 tar man bland annat upp människors delaktighet och
            möjlighet att förstå och ta ansvar för kulturmiljön. Kulturmiljön
            är också viktig för kunskap, bildning och upplevelser. Dessutom
            ska en mångfald av kulturmiljöer bevaras och samtidigt användas
            och utvecklas. Man ska främja en helhetssyn på förvaltningen av
            landskapet, som innebär att kulturmiljön tas till vara i samhällsutvecklingen.
            Det är viktiga mål. Och det är viktigt att också orden ”användas”
            och ”utveckling” finns med, liksom att kulturmiljön ”ska tas tillvara
            i samhällsutvecklingen”. Det handlar, som jag ser det, om kulturmiljöer
            som lever och används.
          </note>
          <note>
            Men självklart kan det uppstå konflikter och motsättningar mellan
            ett strikt bevarande och en ibland för kulturmiljön kanske för
            långtgående utveckling och förändring. Vi behöver underlätta bostadsbyggandet
            i vårt land. Bostadsbristen är ett betydande problem. Byggprocessen
            behöver påskyndas i alla led för att underlätta och ge bättre
            förutsättningar för byggandet. Bland annat kan då förändringar,
            moderniseringar, behöva genomföras i kulturmiljökraven och i reglerna
            för arkeologiska undersökningar för att underlätta för byggande.
          </note>
          <note>
            Kulturvården är viktig; det vill jag understryka. Det är angeläget
            att skydda och vårda vår kulturmiljö. Men samtidigt måste vi kunna
            möta dagens samhälles krav vad gäller byggande och tillväxt.
          </note>
          <note>
            Herr talman! I dag ligger mycket av den nationella expertisen
            inom kulturområdet i stort i storstäder eller i huvudstaden. Vi
            missar massor av den talang och kreativitet som finns ute i landet
            och som borde komma fler till del. Det är inte heller hållbart.
            I stället bör vi hitta en modell som gör att vi lyfter fram spetskompetens
            där den finns på olika platser i landet. Det bör ske i samverkan
            mellan regionerna och staten. Det kanske är dags för en ny modell
            för den nationella kulturpolitiken?
          </note>
          <note>
            Vad jag menar är att man borde bygga vidare på de tankar som
            gjort samverkansmodellen framgångsrik och göra en liknande modell
            för den nationella nivån.
          </note>
          <note>
            Samtidigt behöver de statliga kulturinstitutionerna, som våra
            statliga museer och deras verksamheter, göras mer tillgängliga
            över hela landet. Det kan exempelvis ske genom att digitalt tillgängliggöra
            samlingarna och genom goda villkor för utlåning av föremål. Men
            det kan också handla om att institutionerna, museerna, får i uppdrag
            att sammanställa utställningar som kan turnera runt om i landet.
            Varför till exempel inte ordna föreläsningar och utställningar
            anpassade för mindre ytor, som bygdegårdar, nykterhetsloger och
            Folkets Hus? Det skulle ge fler möjlighet att ta del av museernas
            samlingar och kompetens samtidigt som det också skulle ge många
            andra fördelar. Exempelvis kan då skolor liksom andra kommunala
            institutioner få större möjlighet att ta del av kulturarvet och
            historien.
          </note>
          <note>
            Man bör också se över möjligheten att förlägga statliga museers
            mer permanenta verksamheter till fler platser i landet.
          </note>
          <note>
            Det här är ett bättre sätt att göra vårt kulturarv tillgängligt
            för fler än fri entré för vuxna som bor i Stockholm.
          </note>
          <note>
            Jag avslutar med att önska herr talmannen och talmansstaben en
            glad påsk.
          </note>
          <note>
            (Applåder)
          </note>
          <note type="speaker">
            Anf. 154 BENGT ELIASSON (L):
          </note>
          <note>
            Herr talman! För oss alla kommer den 22 mars aldrig mer att vara
            en dag som alla andra. EU:s hjärta skakades av blod, rök, splitter
            och död. På sätt och vis kan man säga att bomberna var riktade
            mot oss. Det man försökte spränga var allt denna kammare och denna
            talarstol representerar.
          </note>
          <note>
            I dag debatterar vi kulturarv. Öppenheten, toleransen, friheten
            och samarbetet är vårt arv. Det står vi enade kring och måste
            värna.
          </note>
          <note>
            Herr talman! Jag står naturligtvis bakom samtliga av Liberalernas
            reservationer i betänkandet KrU9, men för tids vinnande yrkar
            jag bifall endast till reservation 2 under punkt 1 och reservation
            6 under punkt 5.
          </note>
          <note>
            Herr talman! Vår historia berättas och definieras av den tid
            vi lever i och av dem som har eller anser sig ha tolkningsföreträdet
            för varje given tid. De fragment, bilder och händelser som samhället
            väljer att belysa och bevara är det som nästkommande generationer
            kommer att se som vårt arv. Med andra ord talar historieberättandet
            om för oss vad som har ansetts viktigt av dem som har haft möjligheten
            att spegla verkligheten.
          </note>
          <note>
            Om en särskild grupps historia osynliggörs finns den inte. Genom
            hi ­ storien har det nog varit det allra vanligaste sättet att
            marginalisera, ställa utanför, begå övergrepp på eller, i allra
            värsta fall, försöka utrota människor och grupper.
          </note>
          <note>
            En av de främsta och över allt bärande aktörerna för historieberättande
            är våra museer. Detta medför givetvis att museernas roll i att
            definiera vad som är viktigt är central och betydande.
          </note>
          <note>
            Ibland undrar jag om inte våra svenska museer går igenom någon
            form av identitetskris och känner sig näst intill tvungna att
            omdefiniera sitt uppdrag för att komma i takt med rådande samhällsutveckling.
          </note>
          <note>
            Denna utveckling är vid första anblicken enkel att hylla. Men
            den innebär också en risk för att man väljer att bli så allmän
            och så korrekt i sin verklighetsbeskrivning att själva arvet går
            förlorat och att man missar andra viktiga delar i sitt arbete
            med att skapa morgondagens kulturarv. Museerna måste självklart
            vara moderna och relevanta i sin samtid men också bevarande och
            genomtänkta i sitt beskrivande.
          </note>
          <note>
            Herr talman! Ett erkänt faktum är att samtliga svenska museer
            har samlingar som i huvudsak innehåller heterosexuell historia.
            Trots att det finns tydliga riktlinjer för bevarande av hbtq-gruppens
            kulturarv tas detta fortfarande 2016 inte riktigt på allvar. Det
            är djupt problematiskt eftersom arvet riskerar att gå förlorat.
          </note>
          <note>
            I nuläget arbetar flera organisationer, bland annat RFSL, hårt
            för att hbtq-gruppens representation och rättigheter ska synliggöras
            också i kulturarvet. Det är alldeles utmärkt. Men precis som de
            befintliga museerna i Sverige arbetar organisationerna inte med
            hbtq-personers kulturarv på djupet och på det sätt som bäst behövs
            för att arvet inte ska gå förlorat.
          </note>
          <note>
            För att hbtq-gruppen ska erhålla högst berättigad representation
            och vi ska få berättelser på ett rättvist, brett och djupt sätt
            och därmed få gruppens situation erkänd är synliggörandet centralt.
          </note>
          <note>
            Med detta, herr talman, yrkar jag bifall till reservation 2.
          </note>
          <note>
            Herr talman! Sverige lider av kronisk bostadsbrist. Det har inte
            minst eftermiddagens debatt i kammaren belyst tydligt. Sverige
            har också enor ­ ma behov av infrastruktursatsningar. Utvecklingsbehoven
            är enorma. För bara någon tid sedan var detta begränsat till storstadsområdena,
            men så är det inte längre. Det är en myt att detta bara gäller
            i städerna. Bostadsbristen och behovet av infrastrukturutveckling
            finns i alla delar av vårt land.
          </note>
          <note>
            Samtidigt är stora arealer med naturvärde och kulturvärden skyddade
            från exploatering och nybyggnation. Ibland är dessa värden endast
            av begränsad art. I stället ligger det andra skäl bakom.
          </note>
          <note>
            Här är uppenbara konflikter inbyggda mellan miljö ‑ , kultur-
            och land ­ skapsvärden och behovet av samhällsutveckling, byggnation
            och utveck ­ ling.
          </note>
          <note>
            Det bör noteras att den sammanlagda arealen i kulturmiljöområden
            i Sverige är en ganska liten del av den totala ytan. Problemen
            är att miljöer som varit attraktiva för människor genom årtusenden
            fortfarande i mångt och mycket är det. Det är därför b ehovet
            av nya lösningar är akut . Det finns starka skäl att utpekade
            områden uppmärksammas, skyddas och varsamt utvecklas för att kunna
            bestå i framtiden och överlämnas till kommande generationer. Samtidigt
            får byggande av attraktiva boenden, modern infrastruktur och produktiva
            odlingsmarker inte hindras.
          </note>
          <note>
            Liberalerna är ett teknik- och utvecklingsvänligt parti. Vi anser
            att det med modern teknik går utmärkt att förena bevarandevärden
            med ett starkt utvecklingsbehov.
          </note>
          <note>
            Herr talman! Jag yrkar bifall till reservation 6 och önska herr
            talmannen, talmanspresidiet, kammarkansliet och mina utskottskamrater
            en glad och vilsam påsk.
          </note>
          <note>
            (Applåder)
          </note>
          <note type="speaker">
            Anf. 155 EVA WALLIN (KD):
          </note>
          <note>
            Herr talman! Vi behöver kulturen. Den ger oss rötter till vår
            historia, mening i nuet, visioner för framtiden och möjlighet
            att ingå i ett sammanhang. Det är denna helhetssyn som ligger
            till grund för den kristdemokratiska kulturpolitiken. Kärnan och
            livskraften i kulturella uttryck går inte att väga och mäta i
            pengar och mängd. Men den påverkar oss, och vi är en del av den
            genom hela livet.
          </note>
          <note>
            Det är viktigt att ta vara på goda traditioner och seder som
            markerar årets gång och årstiders växlingar. Våra högtider skapar
            skillnad mellan vardag och helg. De håller ihop ett samhälle och
            är en del av ett kitt som skapar en gemensam kultur, och runt
            midsommarstången finns plats för alla som vill vara med i dansen.
          </note>
          <note>
            Ordet kultur betyder odling. Det behövs alltså näringsrik grogrund
            och mylla och även goda ramar för att den kultur och de värden
            som tidigare generationer byggt vår civilisation på ska kunna
            växa och utvecklas även i framtiden.
          </note>
          <note>
            Vi som lever i dag står på tidigare generationers axlar. Vi åtnjuter
            nu förtroendet att utveckla och förvalta det som vi på sikt kommer
            att överlämna till våra barn. De kommer då i sin tur att stå på
            våra axlar och fortsätta att utveckla och förvalta det vi överlämnar
            till dem, för vi är alla länkar som tillsammans bildar en lång
            kedja av mänskligt liv. Vi utgör vår civilisation.
          </note>
          <note>
            Det är viktigt att hantera det kulturella arvet med varsamhet
            och gott omdöme. Det är en skyldighet mot kommande generationer,
            så att även de kan få livfulla skildringar av hur tidigare generationer
            levt och hur historien haft sin gång. Det gäller våra museer,
            kyrkor och hembygdsgårdar, vårt kulturlandskap och våra stadsmiljöer,
            det fysiska som vi kan se och ta på. Denna varsamma hantering
            gäller likaväl det så kallade immateriella kulturarvet – det vi
            inte kan se och ta på, alltså våra traditioner och sedvänjor,
            vårt språk och våra sånger, våra värderingar och vår syn på oss
            själva och andra.
          </note>
          <note>
            Herr talman! Sedan 1 000 år tillbaka har kristendomens värderingar
            format Sverige. I södra Europa är dess historiska arv ännu längre.
            Denna kulturella värderingsgrund och senare tiders upplysningsideal
            är några av de inspirationskällor som våra förfäder hade i sin
            kamp för frihet och självständighet, demokrati och jämlikhet och
            som lett fram till den typ av samhälle vi har i dag, ett samhälle
            som människor i andra delar av världen bara kan drömma om.
          </note>
          <note>
            I tider som denna, när det finns totalitära ideologier som med
            illdåd och terrorhandlingar vill skada vårt öppna och demokratiska
            samhälle – vi såg senast i går förfärande exempel på detta ifrån
            Bryssel – är det än mer angeläget att hålla fast vid grunderna
            för den öppna demokratin: de värderingar som är en del av vårt
            immateriella kulturarv. Vi behöver stå stadigt rustade så att
            vi kan försvara de värderingar som vägledde tidigare generationer
            i deras kamp för frihet, demokrati och jämställdhet.
          </note>
          <note>
            I takt med ökad globalisering och resande runt jorden har vi
            även sett ett ökat intresse för släktforskning, en större nyfikenhet
            för att söka sina rötter och sin bakgrund i historien. Detta kan
            vi se som ett uttryck för att vi behöver en trygg förankring bakåt
            i tiden för att kunna blicka framåt och möta framtiden med tillförsikt.
          </note>
          <note>
            I reservation nr 6 står det om vårt lands fantastiska kulturarv,
            som är väl värt att värna, och om utmaningen i att förena arvet
            med det moderna samhällets krav. Vi i Kristdemokraterna väljer
            att yrka bifall endast till denna Alliansens reservation nr 6,
            men vi står självklart även bakom våra övriga reservationer.
          </note>
          <note>
            Med detta, herr talman och övriga här inne, vill även jag önska
            er en vilsam påskhelg.
          </note>
          <note>
            (Applåder)
          </note>
          <note type="speaker">
            Anf. 156 BJÖRN WIECHEL (S):
          </note>
          <note>
            Herr talman! Det betänkande som nu behandlas rör frågor om kulturarv.
          </note>
          <note>
            En första tanke skulle kunna vara att det rör historien – det
            som har hänt, föremål och minnen från generationer före oss, som
            vi har ärvt, förvaltar och vårdar. Och det är delvis rätt, men
            bara delvis.
          </note>
          <note>
            Kulturarv handlar även om i dag och om framtiden. Kulturarvet
            är nämligen inget bestämt eller statiskt. Kulturarvet förändras
            beroende på hur vi uppfattar det, hur vi tolkar det. I sin tur
            spelar det stor roll för hur vi för vidare arvet, hur arvet förändras
            och omformuleras. Kulturarvet går därför egentligen inte att frysa
            eller för evigt bestämma, utan det är rörligt och levande. Det
            är helt upp till varje tid att själv ge det dess betydelse. Detta
            är viktigt.
          </note>
          <note>
            När jag läste historia i skolan reagerade vi på att det avtecknades
            många kungar och adelsmän. Men i min klass var ingen vare sig
            kung eller adel. Det som uppenbarligen ansågs viktigt för vårt
            lands historia, och förstås också var det, var samtidigt väldigt
            avlägset från oss. Vårt kulturella arv var mer komplext än så.
          </note>
          <note>
            När borgarklassen började dominera ekonomin, politiken och kulturen
            skrevs sedermera deras historia ned. Det kunde vara företagsägare,
            brukspatroner eller stora vetenskapsmän. De har också präglat
            vårt kulturarv.
          </note>
          <note>
            När sedan arbetarrörelsens tolkning av verkligheten tog plats
            kompletterades bilden. Fler perspektiv tillsköts, fler erfarenheter
            togs till vara och nytt ljus kastades på gamla sanningar. Samma
            sak gäller kvinnorörelserna. De fick vår uppfattning om kulturarvet
            att förändras och förbättras, och därmed likaså vår inställning
            till framtiden.
          </note>
          <note>
            Det finns många exempel, och vi blir allt bättre på att förstå
            vårt arv utifrån fler perspektiv. Inte sällan handlar det om människor
            som levt under förtryck och vars röster inte har fått komma till
            tals. Det kan handla om olika kulturarv eller olika perspektiv
            på kulturarvet, mångkultur och komplexa samband.
          </note>
          <note>
            När det kommer till historieskrivningen har konsten och kulturen
            ofta gått före. Det kan vara ett verk som väcker debatt, ett perspektiv
            som provocerar eller kanske bara enstaka ord som rymmer en hel
            världsbild som vill berättas. När vi lär oss mer och förstår vår
            egen historia och vilka vi är bättre kan vi ta oss an framtiden
            med större klokskap.
          </note>
          <note>
            Herr talman! Kulturarv är en fråga om bildning. Vi ska alla ha
            tillgång till kulturarvet. I grunden är det en demokratisk fråga
            – att kunna förstå och förändra.
          </note>
          <note>
            Kulturarv handlar också om att kunna se den rikedom av kulturarv
            som finns. Vi har alltifrån hemslöjd till veteranbilar. Vi har
            kulturmiljöer, i stad och på land. Det finns också ett immateriellt
            kulturarv med bland annat musik, dans och berättande. Den bredd,
            variation och mångfald av kultur som finns är väldigt värdefull.
          </note>
          <note>
            Våra museer är platser som vittnar om denna bredd, variation
            och mångfald. Vi kan ta arbetslivsmuseerna som ett exempel. De
            berättar om livet långt ifrån de tjusi ga salongerna. Eller vi
            kan ta S kogsmuseet i Lycksele, som berättar om skogen som livsrum,
            eller varför inte länsmuseerna.
          </note>
          <note>
            Många museer får i dag sin ekonomiska finansiering lokalt eller
            regio ­ nalt med ett stöd från staten via kultursamverkansmodellen.
            Sedan har vi en rad statliga museer. Och här har regeringen nu
            åter förverkligat något som fanns tidigare och som var mycket
            framgångsrikt, nämligen fri entré. Från och med den 1 februari
            är det fri entré på statliga museer.
          </note>
          <note>
            Det är en satsning som handlar om just tillgängliggörande. De
            samling ­ ar som är i statens ägo och som är allas vårt kulturarv
            ska också vara fria att ta del av.
          </note>
          <note>
            Fri entré fanns en gång tidigare, infört av den dåvarande socialdemokratiska
            regeringen. Effekterna då var imponerande. Publiktillströmningen
            ökade med 159 procent på ett år. 58 procent var förstagångsbesökare.
            Andelen med låg utbildningsbakgrund ökade. Fler barn, unga och
            pensionärer besökte museerna. Andelen som kom från utanför Stockholmsregionen
            ökade. Fyra av fem besökare var positiva.
          </note>
          <note>
            Men när den borgerliga regeringen 2007 tog bort den fria entrén
            hände motsatsen. Antalet besökare dök.
          </note>
          <note>
            Nu satsar den här regeringen återigen på fri entré på statliga
            museer. Det gör att en hel familj kan gå på museum och ta del
            av sitt kulturarv – oavsett storlek på plånboken. Det skickar
            en signal om att det är viktigt, om att det är våra gemensamma
            tillgångar och om att den kulturella bildningen är något som angår
            oss alla.
          </note>
          <note>
            Med det, herr talman, yrkar jag bifall till utskottets förslag
            och avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 157 NICLAS MALMBERG (MP):
          </note>
          <note>
            Herr talman! Det är lite extra inspirerande att debattera kulturarvsfrågor
            här i kväll, efter att jag under dagarna två har besökt eller
            kanske snarare inspekterat några olika museer för ett uppdrag
            att utse årets museum. Museerna är ju, som flera talare har varit
            inne på, något av grundstommen i det viktiga arbetet att bevara
            och vårda vårt kulturarv, stärka vår kulturella identitet men
            faktiskt också ifrågasätta och ompröva gamla sanningar.
          </note>
          <note>
            Det senare perspektivet var väldigt tydligt för mig när jag tidigare
            i dag besökte Armémuseum. Besökaren på Armémuseum möter inte bara
            en samling vapen ur historien och redogörelser för krig som Sverige
            har deltagit i. Besökaren möter också John och Yoko och ett ge
            freden en chans-perspektiv.
          </note>
          <note>
            Får man göra så, omvandla ett gammalt armémuseum, som ursprungligen
            hade samlingar baserade på materiel från Försvarsmakten, till
            mer av ett fredsmuseum? Ja, självfallet får man göra det. Därför
            vill jag lyfta fram två missförstånd som jag tycker finns i kulturarvsdebatten
            .
          </note>
          <note>
            Kulturarvspolitiken är uppenbart ett område där vi har oerhört
            stora ideologiska motsättningar. Ett av de missförstånden är att
            det på något sätt skulle finnas ett motsatsförhållande mellan
            att vilja bevara och vårda kulturarvet å ena sidan och å andra
            sidan att ha en fri kultur som i dag kan växa ohämmat åt alla
            möjliga håll, med konstnärer som kan verka helt oberoende utifrån
            tidigare konstnärer och tidigare traditioner.
          </note>
          <note>
            Jag kan exemplifiera med hur Haydn och Mozart inte på något sätt
            kände sig bundna av Johann Sebastian Bachs musik. Hade de känt
            krav på sig att fortsätta i den traditionen hade det bara blivit
            pastischer och kopior. Som konstnär måste man naturligtvis ha
            fritt fram för att kasta omkull tidigare värderingar, pröva nya
            vägar, influeras utifrån och skapa helt ny kultur. På så sätt
            kan dagens avantgarde bli morgondagens kulturarv.
          </note>
          <note>
            Här skiljer sig uppenbarligen synen mellan olika partier. Jag
            vänder mig naturligtvis framför allt mot Sverigedemokraterna,
            som gång på gång lyfter fram hur rädd man är för samtidskulturen.
            Men tyvärr måste jag också vända mig mot Kristdemokraterna. Jag
            har under våren debatterat med Kristdemokraternas kommunalråd
            i Uppsala , som har fört fram ståndpunkten att dagens kultur på
            något sätt skulle ha ett ansvar att slå vakt om traditionella
            västerländska värderingar. Den synen delar jag och Miljöpartiet
            verkligen inte.
          </note>
          <note>
            Jag vill fråga Kristdemokraterna här i riksdagen : Delar ni en
            sådan syn – att dagens kulturarbetare och konstnärer på något
            sätt har ett ansvar för att i första hand slå vakt om traditionella
            västerländska värderingar?
          </note>
          <note>
            Den som är trygg i sin kulturella identitet har inget problem
            om man byter ut ett ord i nationalsången – det är helt okej. Det
            är faktiskt så att om man byter ut ett ord och det skapar ett
            mervärde och det blir ännu mer vackert och ännu mer inkluderande,
            då är det något positivt, något att app ­ lådera. Ändå var så
            många kritiska till Melodifestivalen för några veckor sedan, när
            man gjorde precis det, bytte ut ett ord i nationalsången. Uppen
            ­ barligen måste vi arbeta mer aktivt med kulturarvsfrågor för
            att skapa ett större självförtroende.
          </note>
          <note>
            Kanske var det då inte så dumt att återinföra fri entré på våra
            statliga museer – för att ge möjligheter till nya grupper att
            ta del av det fantastiska kulturarvsutbud som finns på många av
            våra museer. Vi har sett hur man på kort tid har ökat besöksantalet
            mycket. Det talas om 30 procents ökning på de museer som nu har
            fri entré, och det är nya grupper som kommer dit. Men även andra
            museer får ökade besöksantal. Vasamuseet, som inte har fri entré,
            får ökade besöksantal. Tekniska museet, som inte har fri entré,
            får också ökade besöksantal. Det kanske stimulerar intresset för
            museer, och det frigör också ett ekonomiskt utrymme för den som
            vill besöka museer att besöka inte bara ett museum utan flera.
          </note>
          <note>
            Det var det ena missförståndet. Det andra missförståndet handlar
            om att många ser kulturarvet som något statiskt. Visst, det som
            är gjort är gjort och kan inte omprövas. Men vi har ju aldrig
            den fulla bilden. Därför måste vi ständigt tordas ifrågasätta
            och ompröva.
          </note>
          <note>
            Här är jag lite förvånad över att det är framför allt mot Liberalerna
            som debatten måste föras. Bengt Eliasson pratar om att museerna
            har identitetskris i dag. Jag ser ingen identitetskris, utan jag
            ser en nyfikenhet att ta till sig nya rön och ny forskning.
          </note>
          <note>
            Återigen kan jag exemplifiera med Johann Sebastian Bach. Under
            200 år var det en absolut sanning att Johann Sebastian Bach hade
            skrivit ett fantastiskt berg av musik. Men på 1970-talet började
            musikforskare ifrågasätta om han verkligen hade komponerat all
            den musik som var tillskriven honom. När man studerade noterna
            fann man att det nog inte är så utan att det nog är andra kompositörer
            som har skrivit en del av verken.
          </note>
          <note>
            Det gäller till exempel T occata och fuga i d-moll, som många
            i min generation mer känner som signaturmelodin till barnprogrammet
            Det var en gång . Det visar sig vara skrivet av en annan kompositör.
            Senare tiders rön visar att Johann Sebastian Bachs andra hustru,
            Anna Magdalena, kan ha skrivit en del av de verk som tidigare
            har varit tillskrivna Johann Sebastian. För att återigen prata
            om musik som används i barnprogram: Den signaturmelodi som användes
            i Beppes godnattstund är ett sådant verk som kanske är skrivet
            av Anna Magdalena Bach snarare än Johann Sebastian.
          </note>
          <note>
            Det här är inte bara kuriosa, något som är intressant för oss
            musikvetare. Varför finns det så få kvinnliga tonsättare i dag?
            Varför är det så låg andel kvinnliga kompositörer? Jo, förmodligen
            därför att det är så få kvinnor som har lyfts fram som förebilder
            genom historien – inte därför att det har saknats kvinnliga kompositörer
            utan därför att de har osynliggjorts genom historien.
          </note>
          <note>
            Vi ska vara på det klara med att i varje val som görs, vad man
            lyfter fram i vårt kulturarv, är det annat som väljs bort och
            osynliggörs. Det är en oerhört stor makt som finns hos våra museer
            – vad man väljer att lyfta fram. Jag är också väldigt glad och
            imponerad över det fantastiska arbete som många museer nu gör
            för att faktiskt synliggöra det som tidigare var osynliggjort.
            Det är också mycket imponerande hur många museer nu arbetar aktivt
            med att visa på hur influenser från hela världen under alla tider
            har stärkt vår inhemska kultur.
          </note>
          <note>
            Det är ett arbete som vi politiskt ska fortsätta att bejaka,
            stärka kulturarvsfrågorna så att kulturarvet blir mer inkluderande
            för fler, oavsett bakgrund.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 158 ARON EMILSSON (SD) replik:
          </note>
          <note>
            Herr talman! Tack, Niclas Malmberg, för ett intressant anförande!
          </note>
          <note>
            Miljöpartiet verkar ibland vara rädd för kulturarvet. Men kärlek
            och respekt för arv och minne skänker ro och respekt för kollektivt
            sinne. Generationers lämnade spår mot framtidens sjungande vår
            kräver förvaltarskap, förståelse och förtroende – inte förnekelse.
          </note>
          <note>
            Det är bara genom att vara trygga i oss själva som vårt kollektiva
            minne och vår identitet kan välkomna nya in i gemenskapen. Är
            vi däremot otrygga, ängsliga och rent av kulturellt självförnekande
            försvårar vi integration, delaktighet och sammanhållning.
          </note>
          <note>
            De miljöpartistiska ledamöterna Annika Lillemets och Valter Mutt
            har i en riksdagsmotion skrivit om ” sådant som kulturarv. Det
            vi fått i arv ska vi vårda och lämna efter oss i minst lika gott
            skick som vi fick det. ”
          </note>
          <note>
            Hur gör man då det? Läsaren spricker av nyfikenhet.
          </note>
          <note>
            Vilka är de framåtblickande satsningarna från Miljöpartiet? Vad
            vill de göra för att möta bristen på kulturarvskompetens utanför
            tullarna? Vad vill de göra åt en eftersatt kulturmiljövård och
            annat som branschen i kontakt med oss politiker vittnar om? Behov
            finns. Listan kan göras lång. Men Miljöpartiet verkar ducka. Vad
            är Niclas Malmbergs svar på alla frågor?
          </note>
          <note type="speaker">
            Anf. 159 NICLAS MALMBERG (MP) replik:
          </note>
          <note>
            Herr talman! Mitt svar är att den rödgröna regeringen nu faktiskt
            arbetar med den första kulturarvspropositionen någonsin. Aron
            Emilsson sa tidigare i sitt anförande att Miljöpartiet på något
            sätt skulle sakna en kulturarvspolitik. Det är ett mycket märkligt
            påstående när vi samtidigt sitter i en regering som utarbetar
            den första kulturarvspropositionen någonsin.
          </note>
          <note>
            Regeringen tittar också på om det är möjligt att tydligare definiera
            ansvaret för kulturarvsfrågor i kultursamverkansmodellen. Det
            är ett annat svar.
          </note>
          <note>
            Men det finns en ideologisk skillnad mellan våra perspektiv på
            kulturarven som det är jättefint att vi kan debattera.
          </note>
          <note>
            När har det funnits en ursvensk kultur som inte har präglats
            av influenser utifrån? När man lyssnar på Aron Emilsson låter
            det som om det har funnits något ursvenskt under en tid då det
            fanns en ursvensk kultur som var isolerad och inte påverkades
            av influenser utifrån.
          </note>
          <note>
            Alla arkeologiska utgrävningar visar däremot att vi i alla tider
            har influerats från omvärlden. Redan före vikingatiden levde Sverige
            i ett samband med andra kulturer och påverkades av andra kulturer.
          </note>
          <note>
            Kan Sverigedemokraterna ens lyfta fram en enda kulturell företeelse
            som är ursvensk rakt igenom och som inte är påverkad av omvärlden?
            Jag vill hävda att Sverigedemokraternas hela retorik och hela
            kulturarvssyn baseras på okunskap.
          </note>
          <note type="speaker">
            Anf. 160 ARON EMILSSON (SD) replik:
          </note>
          <note>
            Herr talman! Jag skulle till att börja med vilja råda Miljöpartiet
            och Niclas Malmberg att läsa kulturarvsstudier utifrån axeln globalt,
            nationellt, regionalt och lokalt. Det finns många bra universitetsutbildningar.
            Jag har själv gått en och har någorlunda förståelse för frågorna.
          </note>
          <note>
            Vi har nog aldrig hävdat, framför allt inte jag, att det skulle
            finnas något slags statisk och förstelnad ursvensk kultur som
            aldrig har inympat intryck utifrån – tvärtom. Kultur är odling
            – en organisk process. Jag nämnde det från talarstolen, om Niclas
            Malmberg lyssnade.
          </note>
          <note>
            Det påstås att regeringen inte saknar en kulturarvspolitik. Ändå
            är man nu i färd med att författa den första kulturarvspolitiska
            propositionen. I riksdagen har jag de senaste åren inte kunnat
            hitta särskilt mycket av reformer, satsningar och höjda ambitioner
            för kulturarvet – snarare tvärtom.
          </note>
          <note>
            Miljöpartiet angriper som vanligt halmdockor. Man håller upp
            någon här bredvid som talar om något slags förstelnat ursvenskt
            som aldrig kan förändras. Vi har aldrig haft någon uppfattning
            åt det hållet. Däremot erkänner vi ett unikt kulturarv som finns
            i Sverige, precis som vi erkänner andra länders unika kulturarv
            som finns i andra delar av världen. Det är allmän baskunskap,
            men det går också att fördjupa sig i det inom socialantropologin,
            etnologin och en del andra vetenskapliga discipliner.
          </note>
          <note>
            Låt mig fråga följande: Varför ger man helt enkelt inte våra
            kulturarvsinstitutioner ökade möjligheter att fungera som forum
            där man vårdar, visar och förmedlar kulturarv? Eller ska folkbildningen
            axla den rollen om Sveriges museer ska dumpa arvet och agera studieförbund,
            som det ibland låter som hos Miljöpartiet? Är ni i så fall införstådda
            med konsekvenserna av det?
          </note>
          <note type="speaker">
            Anf. 161 NICLAS MALMBERG (MP) replik:
          </note>
          <note>
            Herr talman! Den kritik som Aron Emilsson riktar mot bristen
            på kulturarvspolitik måste riktas mot den tidigare alliansregeringen
            som under sin tid inte har förmått att skapa en sådan. Den nuvarande
            rödgröna regeringen arbetar fram den första kulturarvspolitiska
            propositionen någonsin. Det är i så fall någonting som Aron Emilsson
            borde vara nöjd med kommer. Men jag är övertygad om att vi har
            stora ideologiska skillnader när det gäller vad den ska rymma.
          </note>
          <note>
            Samtidigt vet vi att även om Sverigedemokraterna i sitt budgetförslag
            satsar på kulturarvsfrågor är det på bekostnad av samtidskulturen.
            Det var därför som jag i mitt inledningsanförande lyfte fram att
            Sverigedemokraterna tycks se en motsättning häremellan. De vill
            satsa på kulturarvsfrågor, men de vill helt stympa samtidskulturen
            utifrån något slags rädsla för att det kulturarv som de vill bevara
            förändras.
          </note>
          <note>
            Aron Emilsson har inte sagt det, men en del av de ideologer som
            har funnits som inspiratörer för hela den rörelse som Sverigedemokraterna
            har vuxit fram ur har verkligen talat i sådana termer.
          </note>
          <note>
            I skriften Jazzen anfaller av Erik Walles från 1946 står det:
            Jazzen är skapad av berusade negrer i bordellmiljö.
          </note>
          <note>
            Det är den retoriken som Sverigedemokraterna har som grund.
          </note>
          <note>
            Aron Emilsson ger mig råd. Jag vill ge ett råd till dig, Aron
            Emilsson. Nu är det fri entré på de statliga museerna. Utnyttja
            det! Besök museerna, ta del av kulturarvet och se det fantastiska
            arbete som museerna nu faktiskt gör.
          </note>
          <note type="speaker">
            Anf. 162 SARA-LENA BJÄLKÖ (SD):
          </note>
          <note>
            Herr talman! Det betänkande som vi debatterar nu gäller ett område
            som ligger oss varmt om hjärtat. Vi får därför inte glömma bort
            att vårt kulturarv är ett minne från våra förfäder som vi alla
            ska vara stolta över. Det är ett minne som de har bevarat, gjort
            om och fört vidare till det samhälle och de traditioner som vi
            har vuxit upp med, valt och väljer att föra vidare till kommande
            generationer. Detta är, förutom att vara ett traditionellt arv,
            i högsta grad också ett historiskt arv som vi alla måste våga
            stå upp för och vara stolta över.
          </note>
          <note>
            Att man inte har velat satsa på och belysa hur det var förr har
            gjort att många inte ens vet hur det var förr – hur vi levde,
            vår historia och varifrån våra traditioner kommer. Det är viktigt
            för en nations sammanhållning att dess medborgare känner tillhörighet
            till en gemensam identitet och förstår vad som byggt och bygger
            denna identitet.
          </note>
          <note>
            De kyrkliga kulturminnena utgör den största samlade delen av
            det materiella svenska kulturarvet. Den ansträngda ekonomiska
            situation som råder i många stift och församlingar, i kombination
            med det ökade hotet från en organiserad brottslighet som har specialiserat
            sig på att stjäla våra kristna kulturskatter, har också resulterat
            i ett minskat öppethållande i många av landets kyrkor och därmed
            en minskad tillgänglighet till det kristna kulturarvet.
          </note>
          <note>
            Vi sverigedemokrater anser att det behövs en institution där
            man samlar de mest värdefulla delarna av det nationella kristna
            kulturarvet. Därför bör regeringen utreda möjligheterna att i
            samarbete med Svenska kyrkan upprätta ett nationellt kyrkohistoriskt
            museum.
          </note>
          <note>
            Mångkulturåret 2006 utlystes av den socialdemokratiska regeringen
            med det primära syftet att uppmärksamma och hylla förekomsten
            av utländska kulturer och identiteter i Sverige.
          </note>
          <note>
            Ett stort antal myndigheter, institutioner, stiftelser och bolag
            inom kulturområdet samt vissa universitet och högskolor och svenska
            ambassader utomlands fick i uppdrag att medverka. Man bjöd även
            in samtliga Sveriges kommuner, landsting, regioner, länsstyrelser,
            vissa myndigheter, övriga universitet och högskolor, scenkonstinstitutioner,
            regionala museer, bibliotek, arkivinstitutioner, festivaler och
            övriga aktörer att medverka. Listan är, som ni hör, lång.
          </note>
          <note>
            Vi sverigedemokrater anser att det kunde vara på sin plats att
            på ett liknande sätt rikta fokus mot kulturområdet och vitalisera
            den kulturarvs ­ politiska debatten genom att återigen samla det
            offentliga Sverige kring ett temaår med kulturarvspolitisk prägel,
            och vi föreslår därför att riksdagen tillkännager för regeringen
            som sin mening att 2020 ska utses till svenskt kulturarvsår med
            det primära syftet att stärka den gemensamma nationella identiteten
            och att uppmärksamma och hylla olika aspekter av den traditio
            ­ nella folkliga kulturen.
          </note>
          <note>
            Herr talman! Avslutningsvis står jag såklart bakom alla våra
            reserva ­ tioner, men för tids vinnande yrkar jag bifall enbart
            till reservationerna 8 och 10.
          </note>
          <note>
            Med detta, herr talman, önskar jag dig och din familj, och även
            er övriga här, glad påsk.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 april.)
          </note>
          <note>
            § 20 Arbetsrätt
          </note>
          <note>
            Arbetsmarknadsutskottets betänkande 2015/16:AU7
          </note>
          <note>
            Arbetsrätt
          </note>
          <note>
            föredrogs.
          </note>
          <note type="speaker">
            Anf. 163 KATARINA BRÄNNSTRÖM (M):
          </note>
          <note>
            Herr talman! Vi ska nu diskutera arbetsmarknadsutskottets betänkande
            AU7 om arbetsrätt. Jag ska börja med att säga att jag står bakom
            alla våra reservationer men att jag för tids vinnande yrkar bifall
            endast till Moderaternas reservation nr 2 om förstajobbetanställning
            och alliansreservationen nr 6 om utstationering och socialt protokoll.
          </note>
          <note>
            Det arbetsrättsliga regelverket är grunden för svenskt arbetsliv,
            men arbetsrätten är också en klassisk konflikt i svensk politik.
            Vi har ju lite olika syn på hur arbetsmarknaden fungerar bäst.
            I AU7 finns det 86 mo ­ tionsyrkanden och 24 reservationer, vilket
            visar att intresset är stort från riksdagens ledamöter när det
            gäller den här frågan.
          </note>
          <note>
            Huvudfokus för riksdag och regering borde vara att vi måste skapa
            förutsättningar för fler jobb. Vi måste göra det enklare och billigare
            att anställa, och vi ska inte krångla till nuvarande regler. Det
            är nödvändigt med en god balans. Vi ska ha ett tryggt arbetsliv
            med ett starkt skydd för de anställda, och samtidigt ska vi klara
            av ökade krav på flexibilitet och rörlighet, att sänka trösklarna
            in på arbetsmarknaden och att skapa ett konkurrenskraftigt näringsliv.
            I Sverige har vi den svenska modellen, där arbetsmarknadens parter
            bestämmer löner och vissa villkor på arbetsplatsen. Tillsammans
            med vår lagstiftning bildar detta just den svenska arbetsmarknadsmodellen,
            och den står vi moderater bakom.
          </note>
          <note>
            I stora delar är partierna i den här kammaren överens, men det
            finns områden där åsikterna går isär. Vi vill fortsätta att sänka
            trösklar in på arbetsmarknaden. Vi vill göra det lättare för människor
            att få sitt första jobb. Vi vill öka flexibiliteten för arbetsgivare
            att kunna anställa när behoven finns. Ett modernt arbetsliv kräver
            ökad rörlighet, mycket mer än i det gamla industrisamhället. Ändå
            är vårt regelverk mer anpassat för gamla tiders arbetsliv. I dag
            handlar det mycket mer om tjänster av olika slag och om snabb
            anpassning till behov av arbetskraft.
          </note>
          <note>
            Det handlar dock också om den väldigt stora utmaning Sverige
            står inför när det gäller alla de nykomna till Sverige som ska
            integreras på svensk arbetsmarknad. Inom ett par år ska flera
            hundratusen som har kommit till oss de senaste åren in på arbetsmarknaden.
            Då menar vi att man måste våga pröva allt för att hitta fler vägar
            in.
          </note>
          <note>
            Herr talman! Moderaterna har därför föreslagit en ny anställningsform:
            förstajobbetanställning. Den gäller för unga och utrikes födda.
            Det är en tidsbegränsad anställning med vissa utbildningsinslag,
            där det inte krävs kollektivavtal. Man ska få lön för upp till
            60 procents arbete, och resten av tiden ska vara utbildning enligt
            ett skriftligt avtal mellan arbetsgivaren och den anställde. Vi
            menar att det måste vara enkelt. Det vi har lärt oss är att ju
            krångligare ett system är, desto färre kommer i arbete.
          </note>
          <note>
            Detta är de rödgröna emot. De menar att det inte behövs. Det
            kan verka lite märkligt med tanke på att klyftan i arbetslivet
            växer mellan de inrikes födda och utlandsfödda. Det har visat
            sig att endast 25 procent av utlandsfödda har en heltidsanställning
            efter tio år. Det kan ta upp till tio år innan hälften av den
            här gruppen är i arbete, vilket är alldeles för lång tid. Det
            finns alldeles för många hinder på vägen. Det finns en stelbenthet
            och en attityd vi måste ändra på både hos arbetsgivare och hos
            facket. Arbetsgivarna är oftast rädda för dem som är lite annorlunda,
            och facket ser endast till dem som har jobb – deras medlemmar
            – och inte till dem som står utan jobb.
          </note>
          <note>
            Man måste stimulera fler arbetsgivare att våga pröva någon ny
            eller oerfaren. Vi menar att det kan vara en väg till ett ökat
            arbetskraftsdeltagande. Likaså kan en förlängd provanställning,
            till tolv månader, vara en annan möjlighet för många att verkligen
            få visa vad de går för. Vi införde under vår regeringstid allmän
            visstid på två år. Det har blivit en lyckad inkörsport för många
            nya och unga på arbetsmarknaden. Vi införde ny ­ startsjobb, som
            har blivit en riktigt stor succé, men också instegsjobb för nyanlända.
            Det är en mycket fördelaktig anställningsform. Vi är alltid beredda
            att ompröva och förnya vår politik för att öppna för fler att
            få ett riktigt jobb. Det borde även den nuvarande regeringen vara.
          </note>
          <note>
            En annan riktig tvistefråga är utländska arbetares och företags
            villkor på den svenska arbetsmarknaden. Vi minns ju alla Lavalmålet
            och alla turer vi haft med utstationeringslag, lex Laval, utredningar
            och annat. För ökad rörlighet för både varor och tjänster och
            en bättre konkurrens för svenska kunder vill vi inte bygga fler
            hinder eller göra dem högre, och vi vill inte öka kraven på dem
            som kommer hit. Det är viktigt att framhålla att alla på en svensk
            arbetsplats självklart ska ha sjysta villkor.
          </note>
          <note>
            De krav som nu höjs riskerar dock att just bygga nya hinder.
            Det ska vara säkert och tryggt, men vi ska inte försämra rörligheten
            inom EU när det gäller arbetskraften. Faktum är ju att det redan
            finns goda arbetsvillkor för dem som kommer till Sverige och arbetar
            inom nuvarande lagstiftning. Utstationeringslagen har regler som
            säkerställer det extra skydd som behövs för dem som utstationeras,
            utöver det skydd de faktiskt har med sig hemifrån. Farhågorna
            om social dumpning och social turism har ju också visat sig vara
            helt felaktiga.
          </note>
          <note>
            Vill man förbättra utstationerade arbetstagares villkor i Sverige
            är det alltså mycket bättre att faktiskt skärpa tillämpningen
            och kontrollen av nuvarande lagar och regler. Det så kallade tillämpningsdirektivets
            nya regler har knappt börjat gälla än, och ändå vill regeringen
            öppna upp för ändring av utstationeringsdirektivet. Det är vi
            emot. Exempelvis måste det ju byggas många hundratusen nya bostäder
            i Sverige, men det finns faktiskt inte tillräckligt med byggarbetare
            här. Det finns knappt en enda ledig byggjobbare att få tag på
            i Sverige. Alltså är det nödvändigt att det kommer både företag
            och arbetare från andra länder för att vi ska klara detta.
          </note>
          <note>
            Tyvärr, menar vi, går regeringen helt LO:s ärenden. LO vill hålla
            den utländska arbetskraften ganska långt borta från Sverige, i
            syfte att minska konkurrensen och inte hota den goda lönebild
            svenska byggarbetare har i en internationell jämförelse. Vi menar
            att en ökad rörlighet för både arbetstagare och företagare skapar
            möjligheter för alla, både för dem som kommer hit och för svensk
            tillväxt och utveckling.
          </note>
          <note>
            Herr talman! Med detta vill jag önska utskottsledamöter, talmannen
            och övriga både på detta kansli och på vårt eget kansli en riktigt
            glad påsk.
          </note>
          <note>
            (Applåder)
          </note>
          <note type="speaker">
            Anf. 164 SVEN-OLOF SÄLLSTRÖM (SD):
          </note>
          <note>
            Herr talman! Vi står naturligtvis bakom samtliga våra reservationer,
            men för tids vinnande yrkar jag endast bifall till reservationerna
            8 och 10.
          </note>
          <note>
            Herr talman! Ofrivilligt delade turer drabbar framför allt kvinnor
            inom vård och omsorg. En arbetssituation där arbetsdagen delas
            upp i till exempel ett morgon- och ett kvällspass, med flera timmars
            ledighet mitt på dagen, är för de allra flesta oerhört påfrestande.
            Möjligheterna att få livspusslet att gå ihop, kunna lämna och
            hämta på dagis och i övrigt ha ett fungerande socialt liv slås
            inte sällan i spillror av kommuners oförmåga att effektivt arbetstidsplanera
            sina anställda. Många är de som talar om delade turer som ett
            problem, men inte mycket verkar göras åt det. Nu räcker inte läpparnas
            bekännelse längre, herr talman. Nu vill vi sverigedemokrater att
            regeringen snarast återkommer med förslag om hur vi ska avskaffa
            de delade turerna inom offentlig sektor.
          </note>
          <note>
            Ett annat återkommande problem inom offentlig sektor är de ofrivilliga
            deltidsanställningarna. De beror delvis på samma sak, det vill
            säga ovilja och oförmåga att effektivt arbetstidsplanera sin personal,
            men också på att de ekonomiska resurserna är begränsade.
          </note>
          <note>
            Även de ofrivilliga deltidsanställningarna drabbar i hög utsträckning
            de offentliganställda kvinnorna. Inte minst vård och omsorg skriker
            efter mer personal. Rapporterna haglar om nuvarande och framtida
            rekryteringsproblem inom vård och omsorg.
          </note>
          <note>
            Samtidigt skulle vi bara genom att erbjuda de ofrivilligt deltidsanställ
            ­ da som vill ha heltidsanställningar just detta, med vårt förslag
            som vi lagt fram i vår budget, kunna skapa upp till 25 000 helårsarbetstider
            direkt in i den svenska vården och omsorgen. Det skulle ske med
            personal som redan finns. Det är människor som redan är utbildade
            och gärna vill ha ett jobb där de kan leva på sin lön.
          </note>
          <note>
            Vi i Sverigedemokraterna har i en följd av år i vår budgetmotion
            avsatt pengar för ett stimulansbidrag till de kommuner som erbjuder
            heltid till de deltidsanställda som vill jobba heltid. Om detta
            inte skulle visa sig vara tillräckligt är vi dock beredda att
            gå lagstiftningsvägen för att förändra situationen.
          </note>
          <note>
            Herr talman! Samtidigt vill vi ge föräldrar möjlighet att frivilligt
            gå ned till 50 procents deltid från dagens 75 procent under barnets
            första åtta år. Syftet är att föräldrarna ges större möjlighet
            att vara delaktiga i sitt barns utveckling och uppväxt. Sverigedemokraterna
            anser att denna möjlighet är viktig ur både föräldrarnas och barnets
            perspektiv.
          </note>
          <note>
            Problemet med semesterstängda förskolor får till följd att många
            föräldrar varvar sina semestrar för att klara vardagen men också
            för att undvika jourförskolor eller andra former av tillfällig
            barnomsorg. Barn behöver kontinuitet och trygghet i sin utveckling,
            och att lämna barnen i nya miljöer och med ny personal känns för
            många föräldrar svårt inte minst i semestertider. Följden blir
            ofta att familjen får begränsad tid tillsammans under semestern.
          </note>
          <note>
            Därför vill vi införa en lagstadgad rätt till vad vi vill kalla
            förskole ­ dagar. Det är en lagstadgad rätt att ta tjänstledigt
            fem dagar per år när för ­ skolan är sommarstängd. Det är naturligtvis
            helt frivilligt, och det riktar sig till föräldrar med barn i
            förskoleåldern.
          </note>
          <note>
            Herr talman! När det gäller Moderaternas motioner om att förlänga
            tiden för rätten till tjänstledighet från sex månader till ett
            år för att starta företag ställer vi oss positiva och ansluter
            oss till den moderata reservatio ­ nen.
          </note>
          <note>
            Vi behöver fler företag i Sverige. Vi behöver fler företagare
            i Sverige, och vi behöver villkor som gör att fler vågar lämna
            en till synes trygg anställning för att ta steget att starta och
            driva företag. Förslaget att förlänga tjänstledigheten går i rätt
            och positiv riktning, och vi instämmer med de moderata motionärerna
            i det fallet.
          </note>
          <note>
            Innan jag avslutar detta något förkortade anförande vill jag
            passa på att önska herr talmannen och talmanspresidiet en glad
            påsk. Jag önskar också mina kollegor, ledamöter och personal i
            utskottet en glad och trevlig påsk. Vi syns efter den plenifria
            veckan.
          </note>
          <note>
            (Applåder)
          </note>
          <note type="speaker">
            Anf. 165 FREDRIK CHRISTENSSON (C):
          </note>
          <note>
            Herr talman! Jag vill börja med att yrka bifall till Centerpartiets
            reservation nr 1 och den alliansgemensamma reservationen nr 6.
            Vi står självklart bakom samtliga reservationer, men jag yrkar
            endast bifall till dessa för tids vinnande.
          </note>
          <note>
            Vi debatterar i dag ett motionsbetänkande om arbetsrätten. Det
            handlar om rättigheterna på arbetsmarknaden. Vi har en stor grupp
            människor som i dag inte har ett arbete och därmed inte heller
            har alla förutsättningar att få de rättigheter som kommer m ed
            ett arbete. Vi talar om unga och långtidsarbetslösa men också
            om den stora gruppen nyanlända.
          </note>
          <note>
            För att de ska kunna komma in på arbetsmarknaden på ett bättre
            sätt behöver vi sänka trösklarna på olika sätt. Vi behöver göra
            det lättare att komma in när det gäller både rättsliga regler
            och kostnaderna för att anställa och driva företag för människor
            så att fler vågar ta steget och får chansen att komma in på arbetsmarknaden.
          </note>
          <note>
            Det är också viktigt på en arbetsmarknad att det finns företag
            som kan, vill och vågar anställa fler människor. Det är grunden
            för att vi ska få fler arbetstillfällen, fler människor i arbete
            men också mer skatteintäkter så att vi kan göra större investeringar
            från statens sida. Det är när nya jobb skapas som man lägger grunden
            för ett minskat utanförskap. Det är en viktig bild att ha med
            sig även när vi debatterar de arbetsrättsliga reglerna.
          </note>
          <note>
            För Centerpartiets del har vi en reservation, som jag yrkade
            bifall till, om en mer flexibel arbetsmarknad. Vi vill i grunden
            se förändringar för att få en ökad flexibilitet så att det blir
            ökad rörlighet och fler människor kan komma in på arbetsmarknaden.
          </note>
          <note>
            Vi har bland annat förslag på att förändra turordningsreglerna
            som i dag säger sist in först ut. Det innebär att unga nyanlända
            som ändå har fått en chans att komma in på arbetsmarknaden är
            de som får gå först om företaget behöver säga upp , även om det
            är de som har den högsta kompetensen.
          </note>
          <note>
            Förändringarna av de arbetsrättsliga reglerna och framför allt
            turordningsreglerna är främst för de människor som redan är på
            arbetsmarknaden. När människor som har en lång arbetslivserfarenhet
            funderar på att byta arbete från ett ställe där de har varit under
            en lång tid hamnar de sist på turordningslistan om byter företag.
            De får gå först om företaget börjar säga upp även om de har lång
            erfarenhet och stor kompetens.
          </note>
          <note>
            Det är oerhört viktigt att öka just flexibiliteten på arbetsmarknaden.
            I dag vantrivs var fjärde person på sitt arbete. Vi behöver göra
            det lättare för människor att byta och även för nya människor
            att komma in. Det handlar också om andra delar mer kopplat till
            utbildning, och så vidare. Vi vill också göra ett antal andra
            förändringar.
          </note>
          <note>
            Tillsammans med Alliansen har vi en reservation om provanställningar
            och möjligheten för människor att få sitt första jobb. Att få
            visa upp sig på arbetsmarknaden hos en arbetsgivare är oerhört
            viktigt för att få chansen.
          </note>
          <note>
            Det behövs en ökad rörlighet både i Sverige och inom Europa kopplat
            till arbetsmarknaden. Det krävs om vi ska få fler människor i
            arbete. Vi ser redan i dag i Europa att vi har en dålig matchning
            där många jobb som efterfrågas inte kan tillsättas på grund av
            att man inte kan matcha arbetsgivare med den kompetens som efterfrågas.
          </note>
          <note>
            Det gör att utstationeringsdirektivet, som finns med i en av
            alliansreservationerna, är oerhört viktigt. Det gäller att öka
            och framför allt värna den fria rörligheten för även arbetare
            och inte bara produkter. Det är genom ökad rörlighet som vi skapar
            tillväxt och kan få utfört de arbeten som krävs.
          </note>
          <note>
            Herr talman! I motionsbetänkandet har vi även en reservation
            om rätt till heltid. Med tanke på det höga tonläge som har hörts
            från regeringspartierna i valrörelsen i den frågan ser jag med
            spänning fram emot vad som kommer att presenteras under mandatperioden
            men också i debatten här i kväll.
          </note>
          <note>
            Det är en stor utmaning när vi ser att kvinnor tjänar mindre
            än män. Det gäller framför allt kvinnor i offentlig sektor. Där
            kan vi politiker i kommuner och landsting egentligen titta på
            oss själva. Det är framför allt i offentlig sektor som det är
            mycket deltider och där det sätts i system.
          </note>
          <note>
            Där behöver politiken bli ännu bättre. Vi vill uppmana arbetsmarknadens
            parter att ta ett större grepp om det. När det handlar om offentlig
            sektor är det våra kollegor i kommuner och landsting som på olika
            sätt kan göra det. Det finns fungerande system i många kommuner
            där man gör det på ett ganska framgångsrikt sätt och där det byggs
            underifrån.
          </note>
          <note>
            Som centerpartist tycker jag att det är fantastiskt när systemet
            byggs underifrån. Men det gäller att det kommer fler till del.
            Det är en väldigt viktig fråga framför allt kopplat till pensionerna
            så att man får mer jämställda pensioner och en mer jämställd livslön.
            Det är oerhört viktigt att vi får färre fattiga pensionärer och
            att människor får möjligheter att arbeta i den utsträckning som
            de önskar.
          </note>
          <note>
            Jag avslutar med det och tackar så mycket för ordet. Jag önskar
            både herr talmannen och mina utskottskollegor en glad påsk.
          </note>
          <note type="speaker">
            Anf. 166 ALI ESBATI (V):
          </note>
          <note>
            Herr talman! Den här debatten handlar om arbetsrätten och de
            motioner som berör det temat från allmänna motionstiden. Lönearbetet
            har en fundamental betydelse för de flesta människors vardag och
            välbefinnande. Därför påverkas våra liv väldigt mycket av vilka
            rättigheter och skyldigheter som finns i anställningsförhållandet,
            vilka normer som gäller och vilket inflytande man har över sitt
            arbete i olika situationer.
          </note>
          <note>
            Det som händer på arbetsmarknaden får också en påtaglig betydelse
            för samhället i stort. I ett samhälle som önskar präglas av individens
            självständighet och av respektfulla relationer mellan människor
            är det viktigt med arbetsförhållanden som präglas av effektivitet
            och flexibilitet snarare än osäkerhet och godtycke.
          </note>
          <note>
            Välfungerande arbetsmarknadsrelationer är också väldigt viktiga
            för att få till en näringsstruktur präglad av produktivitet och
            innovation. Det går bättre för vårt samhälle om många människors
            förmåga tas till vara i praktiken och om människor kan växa i
            arbetslivet. Det förutsätter en grundläggande trygghet och därmed
            också ett skydd mot godtycke. Trygga människor vågar mer i ord
            och handling. Den som inte behöver oroa sig hela tiden, inte ständigt
            måste vara på sin vakt på jobbet och inte måste ägna sig åt att
            konkurrera med sina kollegor i varje situation kan också bättre
            fördjupa sina kunskaper och färdigheter, samarbeta med andra och
            inte minst komma hem från jobbet mer som en hel människa och samhällsmedborgare.
          </note>
          <note>
            Hur förhållandena ser ut på arbetsplatser i hela samhället är
            förstås inget som i detalj klubbas av riksdagen. Det är något
            som växer fram och som förändras genom långvariga och komplexa
            dragkamper – någon kanske skulle säga klasskamp, och det vore
            ju i så fall en ganska bra beskrivning. Den arbetsrättsliga lagstiftningen
            är hur som helst en del av detta, och inte någon oviktig del.
          </note>
          <note>
            Nu är det så att den svenska arbetsmarknadsmodellen präglas av
            att staten har en tillbakalutad roll och att det råder ett väldigt
            stort mått av frihet för organiserade parter att teckna avtal
            om stora och små saker. Det är så man kan få mycket av dynamik
            och mycket av trygghet samtidigt. Med avtalslösningar kan man
            anpassa villkoren till en verklighet som är både mångfacetterad
            och föränderlig.
          </note>
          <note>
            Lagen sätter samtidigt upp det ramverk inom vilket kollektivavtalen
            tecknas, och när verkligheten förändras måste också lagen hänga
            med – dels för att det finns problem som man inte ska behöva avtala
            om, dels för att det, inte minst efter Sveriges EU-inträde, finns
            lagar som försvårar tecknande av rimliga kollektivavtal. Genom
            att ta tag i de bristerna kan kollektivavtalens roll och legitimitet
            stärkas.
          </note>
          <note>
            Detta, herr talman, är bakgrunden till de många motioner och
            förslag som Vänsterpartiet har lämnat in. Vi ser att det är viktigt
            att stärka arbetsrätten och den svenska modellen. Därför har vi
            också en rad reservationer, eftersom utskottet inte har önskat
            göra de förbättringarna.
          </note>
          <note>
            En av de mest angelägna arbetsrättsliga frågorna i dag är dock
            inte med i det här betänkandet, nämligen frågan om tidsbegränsade
            anställningar och anställningsformen allmän visstid. Det beror
            på att de motionerna nyligen behandlades tillsammans med en proposition
            från regeringen. Jag vill i det här sammanhanget kort påminna
            om att allmän visstid ger arbetsgivaren en alltför vidsträckt
            möjlighet till godtycke. Vänsterpartiet kommer att fortsätta att
            arbeta för att allmän visstid ska avskaffas till förmån för bestämmelser
            om att objektiva kriterier ska kunna anges av arbetsgivaren när
            man frånträder regeln om tillsvidareanställning. Detta har jag
            också framfört i ett särskilt yttrande i betänkandet.
          </note>
          <note>
            Herr talman! Ett område där det finns ett tydligt behov av att
            modernisera den arbetsrättsliga lagstiftningen är frågan om bemanningsföretagen.
            När man i början av 90-talet öppnade för bemanningsföretagen var
            argumentet att de skulle svara mot i princip två situationer,
            dels behov av specialkompetens, ganska likt konsultverksamhet,
            dels behov av att hantera arbetstoppar. Vad vi ser i dag är att
            dessa två motiv har hamnat i skuggan. I stället används inhyrning
            för att täcka personalbehov som i princip är permanenta.
          </note>
          <note>
            Det här är inte en bra utveckling. Inhyrd arbetskraft befinner
            sig i en utsatt position, får svårare att vara med i arbetsgemenskapen
            och ställer mindre gärna krav på sin arbetsmiljö. Samtidigt kan
            hot om att ersätta fast anställd personal med inhyrd personal
            användas som ett maktmedel i arbetsgivarens händer. Därför tycker
            vi att det behövs en tydligare reglering av bemanningsverksamheten.
          </note>
          <note>
            Vi har flera konkreta förslag om det. Det bör inte vara tillåtet
            att använda inhyrning för att tillgodose permanenta behov. Visst
            är det så att man från fackligt håll försöker ordna till detta
            på olika sätt, men det bör inte vara något som man måste sälja
            löneutrymme för. Det här handlar om grundstrukturen för vår arbetsmarknad.
            Vi vill också se en förstärkning av det fackliga inflytandet över
            frågan om inhyrning. Bland annat bör avsaknad av kollektivavtal
            i sig vara tillräckligt för facklig vetorätt mot inhyrning. I
            samma anda måste arbetstagare och fackförbund som tecknar avtal
            få rätt att på begäran ta del av bemanningsföretagens affärsavtal.
          </note>
          <note>
            En märklighet som i dag finns på arbetsmarknaden och som borde
            regleras tydligare är att företag startar egna bemanningsföretag
            för att hyra ut personal till sig själva. Det kanske ser ut som
            att det är ett annat bolag i samma koncern. Det här påpekas i
            en motion som faktiskt kommer från Socialdemokraterna. Vi har
            yrkat bifall till den, men regeringen vill tyvärr inte gå vidare
            med detta.
          </note>
          <note>
            Herr talman! Ett område där det finns problem som lagstiftningen
            bättre borde kunna täcka är det som sker vid en del offentliga
            upphandlingar. Det händer titt som tätt i dag, till exempel när
            kollektivtrafiken i ett län ska byta entreprenör, att man säger
            upp de anställda och de tvingas söka om sina jobb. Det skapar
            en väldig osäkerhet och även en risk för att anställda ska bli
            rädda för att ta på sig exempelvis fackliga uppdrag eller på annat
            sätt höja sina röster mot arbetsgivaren, eftersom det kan leda
            till att de blir av med jobbet vid nästa upphandling.
          </note>
          <note>
            Detta är ett konkret problem som finns runt om i landet. Det
            är något som också kan pressa löner och arbetsvillkor, eftersom
            det blir svårare att vinna kontrakten om man har fler som har
            upparbetat högre löner och bättre villkor. Det är inte bra att
            det funkar på det sättet. Man bör se över lagstiftningen på detta
            område. Också busschaufförer och andra som jobbar med offentligt
            finansierad verksamhet som upphandlas med jämna mellanrum borde
            få ett bättre skydd, tycker vi.
          </note>
          <note>
            I betänkandet har Vänsterpartiet också en reservation angående
            utsta ­ tionering av arbetstagare, socialt protokoll med mera.
            De här frågorna är aktuella hela tiden, men de har aktualiserats
            ytterligare nu i mars, då det kommit några förslag från kommissionen
            angående en översyn av direkti ­ vet.
          </note>
          <note>
            Vänsterpartiet välkomnar regeringens arbete för att få till stånd
            en revidering av utstationeringsdirektivet. Regeringen har bedrivit
            ett bra och kraftfullt påverkansarbete gentemot kommissionen,
            och det preliminära resultat som kom den 8 mars var bättre än
            väntat avseende flera frågor som är viktiga för den svenska arbetsmarknadens
            funktionssätt.
          </note>
          <note>
            Men det är också viktigt att framhålla att detta inte är något
            som gör att det är frid och fröjd. Även om det finns öppningar
            för att den svenska avtalsmodellen ska klara sig bättre finns
            det till exempel en stark kritik från bland annat Europafacket,
            som på många ställen ser stora svårigheter att upprätthålla lika
            lön för lika arbete. Även om det verkar som att man ska kunna
            gå bortom minimilön när man eftersträvar likabehandling är det
            fortfarande ganska oklart vad som ska ingå i de ersättningar man
            jämför med varandra. Det är också oklart hur en del tidsgränser
            som finns ska hanteras, vilket kan leda till att väldigt stora
            grupper av utstationerade arbetstagare inte träffas av några förbättringar.
            Dessutom ska detta stötas och blötas i en lång process där det
            är väldigt svårt att veta något om slutresultatet.
          </note>
          <note>
            Den här problematiken är väldigt grundläggande. Den kommer sig
            av att sociala och fackliga rättigheter de facto är underordnade
            i EU-juridiken. Det gör att vi hela tiden får den här typen av
            oklarheter. Vi får en juridik som ständigt skaver mot den svenska
            modellen, och inte bara mot den svenska modellen. Till exempel
            såg vi efter Lavaldomen att EU-rättsliga konfliktregler också
            skaver mot internationella konventionsåtaganden om fri strejkrätt.
          </note>
          <note>
            Därför krävs det egentligen att sociala och fackliga rättigheter
            får ett slags grundlagsstatus. Vänsterpartiet anser därför att
            regeringen bör ha ett tydligare uttalat mål från riksdagen om
            att få till ett socialt protokoll som slår fast att grundläggande
            fackliga rättigheter, såsom den fria förhandlings- och konflikträtten
            samt rätten att fritt teckna kollektivavtal, ska gälla inom unionen
            och inte får underordnas ekonomiska intressen.
          </note>
          <note>
            I sammanhanget kan jag konstatera att de tidigare regeringspartierna
            har en reservation i rakt motsatt riktning. Det är ganska anmärkningsvärt.
            Under sina regeringsår hävdade företrädarna för dessa partier
            det som de också skriver i den första meningen i sin reservation:
            ”Alliansen står bak ­ om den svenska modellen, där svenska kollektivavtal
            verkar tillsammans med lagregler, och anser att den fungerar bra
            och bör värnas.” Det är ju kul. Men reservationen handlar alltså
            om att dessa partier motsätter sig att regeringen försöker påverka
            utstationeringsdirektivet så att det fungerar bättre med den svenska
            modellen.
          </note>
          <note>
            Detta är ganska avslöjande för den linje som den tidigare regeringen,
            högtidstalen till trots, i praktiken hade gentemot EU i de här
            frågorna. Och det är ganska tydligt att man nu i opposition fortsätter
            att hoppas att EU-juridiken ska kunna användas som förevändning
            för att försvaga den svenska modellen, undergräva fackföreningsrörelsen
            och motverka arbetet för att få till lika lön för lika arbete
            i Sverige. Företrädare för allianspartierna har yrkat bifall till
            den här reservationen. Från Vänsterpartiets sida kommer vi i den
            voteringen att rösta mot reservationen och för utskottets förslag.
          </note>
          <note>
            Herr talman! Också i övrigt är förslagen från de tidigare regeringspartierna
            anmärkningsvärda. Här finns bland annat förslag om att fördubbla
            längden på provanställningsperioden. Här har vi alltså fyra partier
            som tror att en massa arbetsgivare är oförmögna att efter ett
            halvår bedöma om en person över huvud taget klarar av att genomföra
            sitt arbete. Det är ganska orimligt. Men det är klart att det
            inte är så det kommer att vara i praktiken, utan det man vill
            är att fördubbla utrymmet för osäkerhet och godtycke.
          </note>
          <note>
            I olika kombinationer angriper partierna också anställningsskyddets
            grund och även den fackliga konflikträtten. Det är många lustiga
            eufe ­ mismer som förekommer i det sammanhanget. Liberalerna vill
            till exempel ändra turordningsreglerna i LAS så att de ”baseras
            på den enskildes kom ­ petens”. Men det är ju så i dag att turordningsreglerna
            vid uppsägning förutsätter att den som ska kunna bli kvar har
            tillräckliga kvalifikationer. Om man i övrigt vill att arbetsgivaren
            ska göra en godtycklig bedömning av den enskildes kompetens –
            rangordna – är det helt liktydigt med att säga att det inte ska
            finnas något skydd i lagen om anställningsskydd. Poängen med turordningsreglerna
            är att de ska erbjuda ett visst skydd mot godtycke i samband med
            uppsägning.
          </note>
          <note>
            Partierna pratar också om proportionalitetsprincipen vid konflikter.
            Det betyder i klartext att man vill vingklippa den fackliga konflikträtten,
            som är helt avgörande för en modern och fri arbetsmarknadsmodell.
            Relationen mellan arbetstagare och arbetsgivare är alltid och
            definitionsmässigt ojämn till arbetsgivarens fördel. Ska arbetstagarna
            ha möjlighet att i någon grad väga upp detta krävs det att det
            finns kollektiva organisa ­ tioner och möjligheten att solidarisera
            sig med varandra. Det är de rättigheterna som de borgerliga partierna
            instinktivt vill ge sig på. Man gillar helt enkelt inte organiserade
            arbetare.
          </note>
          <note>
            Ibland kommer detta fram extra tydligt, bland annat när man vill
            begränsa strejkrätten. Att Sverige har väldigt få faktiska konfliktdagar
            i internationell jämförelse biter inte helt på högerpartiernas
            längtan efter att tukta arbetstagarorganisationerna. Det finns
            få saker som är viktigare för att upprätthålla ett välfungerande
            och modernt välfärdssamhälle än att slå tillbaka den typen av
            bakåtsträvande och i grunden auktoritära impulser.
          </note>
          <note>
            Avslutningsvis, herr talman, står jag bakom samtliga reservationer
            från Vänsterpartiet, men för tids vinnande yrkar jag bifall till
            två av dem, nämligen reservation nr 4 och reservation nr 18. Glad
            påsk!
          </note>
          <note>
            (Applåder)
          </note>
          <note type="speaker">
            Anf. 167 FREDRIK MALM (L):
          </note>
          <note>
            Herr talman! Jag vill börja med att yrka bifall till reservation
            nr 6 och reservation nr 20. Den ena reservationen är en gemensam
            alliansreserva ­ tion, och den andra är en av Liberalernas reservationer.
          </note>
          <note>
            Det är viktigt för Sverige att fler människor jobbar, att vi
            skapar nya jobb i vårt land. Men det är också viktigt att alla
            som har ett arbete att gå till också trivs med arbetet, att man
            utvecklas och växer som individ.
          </note>
          <note>
            Vi lever allt längre, och arbetslivet för många människor i Sverige
            i dag är längre än fyra årtionden. Vi glömmer lätt bort det, men
            vårt liv är långt – ofta längre än vad vi tror.
          </note>
          <note>
            Eftersom hela samhället utvecklas förändras också våra arbetsplatser
            och arbetsvillkor. Jobb försvinner, nya jobb skapas, nya branscher
            uppstår och andra försvinner. Tekniska landvinningar och nya innovationer
            kan förbättra vår hälsa, vår arbetsmiljö och vårt välbefinnande.
          </note>
          <note>
            Herr talman! För oss i Liberalerna är den enskilda människan
            och den enskilda arbetstagaren viktigast. Människor är unika.
            Vi har alla våra drömmar, idéer och visioner. Våra liv ser inte
            likadana ut.
          </note>
          <note>
            Det betyder också att det måste finnas mångfald, variation och
            flexibilitet på arbetsmarknaden. I det sammanhanget finns två
            utmaningar, eller problem, på arbetsmarknaden som vi i Liberalerna
            har adresserat i riksdagen och som vi också tar upp i våra två
            reservationer i betänkandet.
          </note>
          <note>
            Den ena utmaningen handlar om att det finns många äldre – eller
            årsrika, som är ett bättre namn – som vill fortsätta att arbeta
            i ytterligare några år efter att ha fyllt 65. Men tyvärr har attityden
            till äldre arbetskraft försämrats i Sverige de senaste tio åren.
            För oss i Liberalerna är det viktigt att ta till vara de personer
            som vill och kan fortsätta arbeta i arbetslivet.
          </note>
          <note>
            Ett första steg är att höja åldersgränsen för rätten att vara
            kvar i arbetslivet till 69 år. Det bör också riksdagen ställa
            sig bakom och tillkännage för regeringen.
          </note>
          <note>
            Det andra området rör, herr talman, turordningsreglerna. Dagens
            regelverk ger ett företag goda möjligheter att relativt snabbt
            anpassa storleken på personalstyrkan vid arbetsbrist. Men möjligheten
            att behålla nödvändiga nyckelpersoner eller de m som har bäst
            kompetens är små om det inte är möjligt att ingå särskilda uppgörelser
            med facket. Många företagare vittnar om att den strikta arbetsrätten
            gör att de drar sig för att anställa.
          </note>
          <note>
            Detta leder till att trösklarna för dem som inte har fått fotfäste
            på ar ­ betsmarknaden, ofta ungdomar och invandrare, blir höga.
            Turordningsreg ­ lerna gör också att dessa grupper ofta är sist
            anställda och därmed blir de som får sluta först vid arbetsbrist.
            Turordningsreglernas premierande av arbetstid låser också fast
            vid det befintliga arbetet på bekostnad av arbets ­ marknadens
            matchningsmekanismer, löneutveckling och personlig ut ­ veckling.
            Från Liberalernas sida vill vi därför ersätta dagens turordnings
            ­ regler med regler som baseras på den enskildes kompetens.
          </note>
          <note>
            (Applåder)
          </note>
          <note type="speaker">
            Anf. 168 DÉSIRÉE PETHRUS (KD):
          </note>
          <note>
            Herr talman! Jag antar att många vill komma hem, men vi bör alla
            ändå säga någonting. Nej, det är flera som längtar efter att få
            sitta kvar. Vad härligt!
          </note>
          <note>
            Herr talman! Jag inleder med att vi förstås står bakom alla våra
            yrkanden, men för tids vinnande yr kar jag bifall till reservation
            nr 21, vår egen reservation, samt den alliansgemensamma reservationen
            nr 6.
          </note>
          <note>
            Betänkandet som vi i dag debatterar tar sin utgångspunkt i ett
            stort antal motioner som berör arbetsrättens område. Arbetsmarknadens
            parter löser många frågor genom kollektivavtal. Där inte lagen
            är tillämplig tillåter den flexibilitet utifrån vad arbetsmarknadens
            parter kommer fram till gemensamt. Det innebär, förstås, att det
            är få strejkdagar i Sverige, vilket är positivt för våra företag
            och för Sveriges ekonomi.
          </note>
          <note>
            Vi kristdemokrater anser att det är viktigt att sträva efter
            en god anställningstrygghet för alla anställda. Att ha ett jobb
            innebär mycket för den enskilde individen. Det ger människor en
            känsla av att känna sig behövd a och efterfrågad e , och det ger
            inkomst och livskvalitet.
          </note>
          <note>
            För arbetsgivare är det viktigt att ha anställda som trivs på
            jobbet, men de behöver också en viss flexibilitet i anställningsformer
            beroende på vilka uppdrag som ska utföras. Därför finns i dag
            en viss flexibilitet i lagen för olika anställningsformer. Det
            är fast anställning, tidsbegränsad anställning, säsongsanställning
            och så vidare.
          </note>
          <note>
            Inom EU talar man ofta om att arbetsmarknaden i dag behöver flexicurity,
            alltså trygghet för arbetstagaren och flexibilitet för arbetsgivaren.
            Lagstiftningen ska försöka bidra till detta, att såväl arbetstagares
            som arbetsgivares behov ska beaktas.
          </note>
          <note>
            Herr talman! Vi behöver ett ökat företagande, och vi behöver
            satsning ­ ar på innovationer för att nya arbetstillfällen ska
            växa fram när andra försvinner. Vi behöver en växande ekonomi
            så att alla som kan och vill arbeta ska få göra så. Vi behöver
            ett bra utbildningssystem som rustar människor för framtidens
            arbetsmarknad. Vi behöver också se till att de som erbjuder en
            anställning snabbt hittar rätt arbetskraft, det vill säga att
            matchningsfunktionen fungerar effektivt. Här behöver vi en arbetsförmedling
            som blir mer effektiv än vad den är i dag för att hjälpa till
            i matchningsfunktionen.
          </note>
          <note>
            Under alliansregeringen ökade sysselsättningen med över 300 000
            nya jobb. Många av dessa nya jobb gick till nyanlända. Men nu
            ser vi med förra årets stora tillströmning av flyktingar att vi
            måste få fram ännu fler jobb. Det ska vara jobb som matchar dem
            som har kommit hit, hög- som lågutbildad. Det måste gå fortare
            än i dag för nyanlända att få ett jobb. Den statistik som jag
            har tittat på visar att efter 15 år i Sverige är fortfarande 30
            procent av de utlandsfödda arbetslösa. Att etableringen på arbetsmarknaden
            tar så lång tid är inte hållbart för vare sig den enskilde eller
            för samhället. Personer som inte ens har gymnasieutbildning har
            det naturligtvis allra svårast.
          </note>
          <note>
            Därför har vi kristdemokrater föreslagit ett system med introduktionsanställningar
            där personer ska kunna lära sig jobbet på jobbet med en lägre
            ingångslön under läroperioden. Det gäller inte bara nyanlända
            men kanske gynnar framför allt den gruppen. De behöver få in en
            fot på arbetsmarknaden utan några som helst tidigare referenser.
            Vi menar att man kan börja med 75 procent av kollektivavtalsenlig
            lön, och 25 procent får vara utbildningstid.
          </note>
          <note>
            Vi går alltså inte in och rör kollektivavtalen, utan detta sköter
            fortsatt parterna.
          </note>
          <note>
            Därutöver kan sägas att man kan bli inlasad med anställningstrygghet
            precis som alla andra om vi skulle få till stånd ett sådant här
            system. Det blir en ny anställningsform, dock med ungefär samma
            regelverk som för andra anställningsformer. Här krävs inga beslut
            från Arbetsförmedlingen, och vi slipper en massa administration
            och regelkrångel.
          </note>
          <note>
            Herr talman! Med ekonomins tvära kast krävs det att företagen
            har god omställningsförmåga. En utebliven order kan med ett penndrag
            försätta ett annars expanderande och lönsamt företag i kris. Företag
            måste kunna ställa om och behålla nyckelpersoner vid förändrade
            villkor för företaget. Annars utgör bristen på flexibilitet ett
            skäl för många företag att tveka inför att anställa när utsikterna
            ser ljusare ut.
          </note>
          <note>
            I en globaliserad värld måste vi främja ett flexiblare arbetsliv.
            Företagen behöver utökade möjligheter att göra undantag från turordningsreglerna,
            menar vi. Det nuvarande undantaget gäller två personer i företag
            med upp till tio anställda. Det tror vi skulle behöva utökas till
            ett undantag för fyra. I de samtal vi fört med olika företagare,
            framför allt i lite mindre företag som inte har råd att anställa
            HR -specialister eller jurister i omställningsperioder, har många
            sagt att de skulle känna sig mer nöjda med möjligheten att undanta
            fyra personer.
          </note>
          <note>
            Herr talman! Att prioritera en omförhandling av utstationeringsdirektivet
            anser vi, till skillnad från utskottet och regeringen, vara fel
            väg att gå. Det var för övrigt Socialdemokraterna själva som först
            var med och antog utstationeringsdirektivet 1996 och sedan införde
            det i svensk lag 1999.
          </note>
          <note>
            Ett stort antal EU-länder har arbetsmarknadsmodeller som väsentligt
            skiljer sig från vår. Att öppna upp utstationeringsdirektivet
            riskerar att leda till försämringar. Vill man förbättra utstationerade
            arbetstagares villkor är det bättre att skärpa tillämpningen och
            kontrollen av de nuvarande reglerna på både EU-nivå och nationell
            nivå. Vi anser att prioriteringen måste vara att först få tillämpningsdirektivets
            nya regler på plats, dock med de 40 anpassningar till svenska
            förhållanden som är möjliga enligt direktivet.
          </note>
          <note>
            För övrigt, herr talman, har vi kristdemokrater lagt fram motioner
            om att utöka möjligheterna att vara ledig också till att vara
            föräldraledig. Vi vill utvidga rätten för föräldrar att vara lediga
            på heltid till dess att barnet fyllt tre år.
          </note>
          <note>
            Vi vill också underlätta för anhöriga att förena anhörigomsorg
            med arbete, något som Riksrevisionen har rekommenderat regeringen
            att överväga, genom förändringar i socialförsäkringssystemen men
            också i arbetsmarknadslagstiftningen.
          </note>
          <note>
            Tyvärr avslår utskottsmajoriteten dessa två förslag.
          </note>
          <note>
            Avslutningsvis vill jag bara reflektera över det som Vänsterpartiets
            representant sa här tidigare.
          </note>
          <note>
            Socialdemokraterna har ju jublat över EU:s förslag om utstationeringsdirektivet
            , medan Vänsterpartiet har reserverat sig i reservation 7 för
            att man tycker att det är ett dåligt förslag. Jag vet inte om
            ni har olika åsikter om utstationeringsförslaget som har kommit
            från EU-kommissionen.
          </note>
          <note>
            Dessutom har Vänsterpartiet reserverat sig – uppenbarligen mot
            regeringspartierna – mot införandet av ett socialt protokoll.
            Det verkar som att Socialdemokraterna inte driver den frågan tillräckligt.
            Man säger det i medierna, men uppenbarligen behöver Vänsterpartiet
            till och med reservera sig.
          </note>
          <note>
            Man undrar ju här i opposition hur det egentligen står till med
            samarbetet om arbetsrätten.
          </note>
          <note>
            (Applåder)
          </note>
          <note type="speaker">
            Anf. 169 ALI ESBATI (V) replik:
          </note>
          <note>
            Herr talman! Jag kanske ska börja med det som Désirée Pethrus
            tog upp på slutet.
          </note>
          <note>
            Jag ägnade ju nästan oproportionerligt mycket tid åt att beskriva
            Vänsterpartiets ståndpunkt och varför vi tycker att det finns
            skäl att gå vidare och inte slå sig till ro med det som nu är
            på gång i de här frågorna. Det framgår också av vår reservationstext.
          </note>
          <note>
            Men det är också mycket anmärkningsvärt, det som de tidigare
            regeringspartierna har reserverat sig mot. Vid en votering kommer
            vi därför att tydligt rösta mot det förslaget.
          </note>
          <note>
            Det var det jag tänkte ta upp. Det är lite lustigt att även Kristdemokraterna
            nu ställer sig bakom en gemensam reservation som går ut på att
            det är dumt att försöka förbättra utstationeringsdirektivet så
            att det passar bättre ihop med den svenska modellen. När man själv
            var i regeringsställning sa man att detta var jätteviktigt men
            att ens händer tyvärr var bundna av EU. Nu när det faktiskt sker
            är man negativ till det. Jag undrar vad som ligger bakom det.
          </note>
          <note>
            Jag tycker också att det här handlar om vad Sverige ska vara
            för slags land i EU-samarbetet.
          </note>
          <note>
            Ska Sverige vara ett land som slår vakt om sin egen arbetsmarknadsmodell?
            Tycker Kristdemokraterna det? Varför har man då kommit med den
            här reservationen?
          </note>
          <note>
            Tycker Kristdemokraterna att Sverige ska vara ett land som står
            upp för att arbetstagare ska få ett skydd när de rör sig över
            gränserna? Varför har man då ställt sig bakom den här reservationen?
          </note>
          <note>
            Det här är ett lämpligt tillfälle att försöka reda ut detta.
          </note>
          <note type="speaker">
            Anf. 170 DÉSIRÉE PETHRUS (KD) replik:
          </note>
          <note>
            Herr talman! Tack, Ali Esbati, för frågan!
          </note>
          <note>
            Lite kort och förenklat tycker vi att utstationeringsdirektivet
            som det har varit har haft sina fördelar. Det är väldigt tydligt
            att man inte får lönedumpa. Man får inte gå lägre än det lägsta
            kollektivavtalet som finns inom olika områden. Det fanns ganska
            mycket i utstationeringsdirektivet som visade sig vara ganska
            tydligt när man väl började tolka och tillämpa det.
          </note>
          <note>
            Problemet var egentligen att det fanns ett fack som inte riktigt
            ville anpassa sig till utstationeringsdirektivet. Det var Byggnads,
            och det gjorde bland annat att vi fick lex Laval.
          </note>
          <note>
            Jag tycker att vi har ett utstationeringsdirektiv som går in
            för att skydda arbetstagarna. Vi vill ha rörlighet mellan olika
            arbetsmarknader. Den svenska modellen vill vi inte tvinga på alla
            andra, men vi vill kunna ha kvar vår arbetsmarknadsmodell. Då
            måste vi anpassa oss till utstationeringsdirektivet genom att
            alla måste anmäla det lägsta kollektivavtalet till Arbetsmiljöverket.
            Det har Byggnads inte velat göra under väldigt lång tid. Det har
            skapat ett problem.
          </note>
          <note>
            Då har vi sagt att vi är med på att försöka göra det här tillämpningsdirektivet.
            Det ska tillämpas på rätt sätt, men det har inte ens fått börja
            verka. Och nu vill ni öppna upp för ytterligare förändringar.
            Vi är som sagt rädda för att det snarare slår undan benen på den
            svenska modellen.
          </note>
          <note type="speaker">
            Anf. 171 ALI ESBATI (V) replik:
          </note>
          <note>
            Herr talman! Det var ett anmärkningsvärt svar, får jag säga.
            Désirée Pethrus sa att direktivet har varit tydligt med att man
            inte får lönedumpa. Jag tror att många skulle säga att det är
            tydligt att man har lönedumpat. Det smäller liksom lite högre.
          </note>
          <note>
            Det här är en fråga som har mobiliserat arbetarrörelsen i hela
            Europa. Man har påpekat de stora problemen med detta, och det
            har skrivits artiklar och böcker från juridiskt perspektiv. Det
            är lite speciellt att Kristdemokraterna menar att allt detta handlar
            om Byggnads i Sverige, att det är de som har varit lite dumma.
            Det är lite av en ny infallsvinkel, men det är också en konstig
            infallsvinkel. Så tror jag inte att Europafacket tycker. Jag tror
            inte att de många partier, organisationer och sociala rörelser
            som har engagerat sig i de här frågorna tycker att det bara är
            Byggnads missuppfattning som har skapat problemen med direktivet.
          </note>
          <note>
            Man säger i reservationen och nu säger också Désirée Pethrus
            att man rädd för att ett öppnande av det här kan leda till försämringar.
            Det finns alltid sådana risker, men det skulle vara intressant
            att höra hur man ser på det som faktiskt har kommit.
          </note>
          <note>
            Efter den svenska regeringens påtryckningar i den sista vändan
            är det till exempel ganska tydligt att man får använda sig av
            den modell som finns i Sv erige vid sidan av det som finns på
            andra ställen med allmängiltigförklaring och så vidare. Man går
            också vidare med att utvidga det som ska jämföras från minimilön
            till någonting bredare, lite oklart exakt vad.
          </note>
          <note>
            Hur ser Kristdemokraterna konkret på det? Är det dåligt? Är det
            dåligt att man har gjort den typen av preciseringar till förmån
            för den svenska modellen? Om Kristdemokraterna tycker det, vad
            är då poängen med att säga att man stöder den svenska modellen?
          </note>
          <note type="speaker">
            Anf. 172 DÉSIRÉE PETHRUS (KD) replik:
          </note>
          <note>
            Herr talman! När vi härom dagen fick en föredragning av departementet
            tyckte jag inte att svaren på mina frågor gjorde det tydligare
            vad det är som ska gälla. Man kunde inte svara på vad ordet ”ersättning”
            egentligen skulle stå för. Innebär det att vi ska ha flera hundra
            kollektivavtal registrerade för utländska företag att hålla reda
            på? Vi måste få klargjort vad som kommer att gälla.
          </note>
          <note>
            Det är en oerhört komplicerad lagmateria, får man säga. När vi
            under alliansregeringen gjorde förändringar och förtydligade i
            lagstiftningen var min upplevelse av hur man beskriver den hårda
            kärnan och ordre public att vi i Sverige har rätt att hävda att
            inga som kommer hit får gå under det lägsta kollektivavtalet.
            Gör man det kan facket ingripa.
          </note>
          <note>
            Menar då Vänsterpartiet att det lägsta kollektivavtalet är lönedumpning?
            Det kan inte jag svara för. Jag uppfattar det inte så, för det
            är ett kollektivavtal. EU-rätten säger alltså att ingen får gå
            under det lägsta kollektivavtalet. Då har man väl inte lönedumpat?
            Talet om lönedumpning är en retorisk fint som Vänstern försöker
            sig på.
          </note>
          <note>
            Herr talman! Vi har ett EU som försöker skydda arbetstagarna,
            men självklart är också tanken att vi ska kunna behålla vår modell.
            Som jag sa tidigare riskerar det , om vi öppnar upp mer , att
            bli mer komplicerat än vad det är i dag för företagare som vill
            röra sig fritt inom EU, tyvärr.
          </note>
          <note>
            (Applåder)
          </note>
          <note>
            Anf. 173 HELÉN PETTERSSON i Umeå (S):
          </note>
          <note>
            Herr talman! Som sista talare denna relativt sena kväll i riksdagens
            kammare tänkte jag prata en stund om arbetsmarknadsutskottets
            betänkan ­ de nr 7, som handlar om arbetsrätt.
          </note>
          <note>
            Om det fortfarande finns någon i det här landet som inte tror
            att det finns skillnader mellan partierna i Sveriges riksdag säger
            jag: Lystra nu! I den här frågan går det en djup och skarp skiljelinje
            i svensk politik. Det är en fråga som handlar om din vardag. Den
            handlar om människosyn, livsvärde och anständighet. Det handlar
            om vem som ska ha grundläggande rättigheter och om vem som inte
            ska ha det. Det handlar om våra rättigheter i arbetslivet – arbetsrätten.
          </note>
          <note>
            När vi talar om arbetsrätt och anställningsskydd finns det alltid
            ett antal borgerliga politiker som bokstavligen ser rött. För
            dem är anställningsskyddet ett hinder för företagare att välja
            sin personal. Det är ungefär så man uttrycker det. Men i de påståendena
            finns det ingen riktig sanning.
          </note>
          <note>
            För en socialdemokrat är anställningstrygghet och en stark arbetsrätt
            själva grunden i det som gör arbetslivet, och därmed samhället,
            anständigt. Anställningstryggheten, som regleras i lagen om anställningsskydd,
            är det som hindrar att godtyckligheten får råda på arbetsmarknaden.
          </note>
          <note>
            Den borgerliga retoriken går oftast ut på att regeln om sist
            in och först ut betyder att arbetsgivaren är tvungen att säga
            upp dem som är sist anställda oavsett vilken kompetens man behöver
            på företaget – det har vi hört här i kväll också. Det är naturligtvis
            inte sant. Det blir väldigt tydligt att det inte är sant om man
            går till exempelvis Arbetsdomstolen och tittar på hur få fall
            det är som har med turordningsreglerna att göra.
          </note>
          <note>
            Hur turordningslistorna utformas är något som fack och arbetsgivare
            förhandlar om. Jag har själv som före detta facklig förhandlare
            suttit i många uppsägningsförhandlingar. Jag vet att viljan hos
            arbetstagarorganisationerna att lösa kompetensförsörjningen på
            arbetsplatser är stor och att man för det mesta är mycket flexibel
            i förhandlingarna med arbetsgivarna. Varför är det då så viktigt
            att ha turordningsregler över huvud taget, kan vän av ordning
            fråga sig, om det ändå alltid ordnar sig?
          </note>
          <note>
            Jo, anledningen till att vi har reglerna är att vi vill förhindra
            godtyckligheten. Varje gång du ska säga upp någon måste du kalla
            till förhandling med facket om du är arbetsgivare. Det är för
            att alla arbetstagare ska ha rätten att få sin sak prövad.
          </note>
          <note>
            Du ska inte kunna bli uppsagd och åka ut vid arbetsbrist för
            att du är den anställde som ställt frågor om arbetsmiljön eller
            för att du kar krävt den utrustning du har rätt till. Du ska inte
            hamna på arbetsgivarens egen först-ut-lista för att du har barn
            som ofta är sjuka, för att du är gravid, för att du är jägare,
            vegan, rödhårig eller för att du inte alltid är en ivrig ja ‑
            sägare.
          </note>
          <note>
            Tro mig, jag har träffat många bra och seriösa arbetsgivare under
            mina fackliga år, men jag har också träf fat många oseriösa arbetsgivare
            som har försökt göra sig av med personer på mycket lösa grunder.
            Då är lagen om anställningsskydd och turordningsreglerna som regleras
            i den det enda skydd man har som arbetstagare. Ett arbetsliv utan
            den lagen och utan turordningsreglerna skulle skapa arbetsplatser
            där tystnaden breder ut sig, där ingen törs ifrågasätta något
            eller ens komma med nya idéer. Man kanske inte ens vågar gå med
            i facket, för man är rädd för att bli av med sin anställning.
          </note>
          <note>
            En form av livegenhet – det kan vi kalla det för – skulle breda
            ut sig, och all makt skulle ligga hos arbetsgivaren. Det är precis
            för att motverka livegenhet och skapa balans i makten på arbetsmarknaden
            som vi i Sverige har utvecklat den svenska modellen. Vi har en
            stark lagstiftning i grunden, och vi har kollektivavtal mellan
            parterna som kan reglera den lagstiftningen. Lagen gäller för
            alla, oavsett om det finns kollektivavtal på arbetsplatsen eller
            inte. Detta är basen. Det är det som är arbetsrätten. Det handlar
            i grund och botten om vilket samhälle vi vill leva i.
          </note>
          <note>
            Vi vill ha starka individer som kan kräva sina rättigheter utan
            att få sparken. Eller vill vi kanske tillbaka 50 år i utvecklingen,
            där arbetstagare var helt i arbetsgivarens händer utan några som
            helst rättigheter? Då stod man med mössan i hand utanför fabriken
            varje morgon och bad på sina bara knän om att få komma in och
            jobba en dag för att överleva och kunna försörja sin familj. Jag
            vill inte ha det så.
          </note>
          <note>
            Tyvärr har arbetsrätten luckrats upp under senare tid – under
            en ganska lång tid, skulle jag vilja säga. Vi har anställda som
            i princip står med mössan i hand, fast i dag är det en mobiltelefon
            man håller i, och väntar på ett sms varje morgon från en arbetsgivare
            för att få höra om det finns något jobb i några timmar.
          </note>
          <note>
            Allmänna visstidsanställningar ökar otryggheten på arbetsmarknaden
            . Det är något som regeringen för ett par veckor sedan tog det
            första steget för att förbättra, men det återstår fortfarande
            mycket att göra.
          </note>
          <note>
            Vi har långa provanställningar i dag, precis som Vänsterpartiets
            Ali Esbati nyss nämnde, jämfört med hur det var förut. Det är
            en mycket osäker arbetsform, då man är helt utlämnad till arbetsgivarens
            godtycke om man får stanna eller inte. Många arbetsgivare gör
            sina bedömningar på professionella grunder, det är sant, men det
            finns faktiskt de som inte gör det.
          </note>
          <note>
            Det finns förslag från oppositionen i det här betänkandet om
            att ytterligare försämra anställningstryggheten på de områden
            jag har nämnt. Man vill ha lösare turordningsregler, och det finns
            till och med en reservation där man vill ha provanställningar
            som är dubbelt så långa som i dag – från sex månader till tolv
            månader: ett år!
          </note>
          <note>
            Jag kommer ihåg när man förlängde provanställningstiden från
            en månad till tre månader i början av 90-talet. Det var ett ramaskri
            i fackföreningsrörelsen. Kunde arbetsgivaren inte efter en månad
            se om det var den här personen man skulle ha eller inte? Det blev
            tre månader. Vi tyckte att det var för länge. Nu har vi sex månader.
            Ska man verkligen behöva ha ett år på sig? Då är det tveksamt
            om man alls är kompetent att göra bedömningar vid anställningar.
          </note>
          <note>
            Varför vill man då göra detta? Jo, man säger att man vill sänka
            trösklarna. Man vill sänka trösklarna på arbetsmarknaden.
          </note>
          <note>
            Jag ber alla att tända den röda varningslampan varje gång ni
            hör en borgare säga ”sänkta trösklar”. Det är ett annat begrepp
            för att försämra för arbetstagare. Antingen vill man sänka lönerna
            eller så vill man sänka anställningstryggheten. Oftast är det
            bägge. Det är dessa sänkningar som menas. Trösklarna till ett
            anständigt arbetsliv med anständiga villkor och därmed ett gott
            liv blir däremot högre. Tro inget annat.
          </note>
          <note>
            Det är inte den väg som vi socialdemokrater kommer att gå. Vi
            tror på starka rättigheter för människor på deras jobb. Vi vet
            att det skapar trygga människor. Vi vet också att starka och trygga
            människor gör en demokrati levande och ett land stabilt. Det är
            det samhället vi vill bygga.
          </note>
          <note>
            Det är också därför vi nu på bara några veckor har lagt fram
            två propositioner som stärker anställningstryggheten och de anställdas
            ställning på arbetsmarknaden. Vi vill utveckla den svenska modellen.
            Vi vill inte sänka den. Det är jag stolt över.
          </note>
          <note>
            Herr talman! Det finns 24 reservationer i betänkandet. Jag hade
            inte tänkt peka ut någon av dem specifikt, men nu har reservation
            6 från Alliansen diskutera t s en del. Jag har svårt att tolka
            den i dagsläget. Det var lite lättare att tolka den i samband
            med att vi behandlade betänkandet i utskottet, före den 8 mars.
          </note>
          <note>
            Efter att det har kommit förslag på hur man ska kunna förändra
            i utstationeringsdirektivet för att stärka förutsättningarna för
            en rimlig arbetsmarknad för anställda här i landet har jag lite
            svårt att läsa den reservation som föreligger , där ni säger att
            regeringen inte ska lägga kraft på detta utan på annat. Menar
            Alliansen att regeringen i detta läge, när det har kommit ett
            förslag från kommissionen, ska sluta att bry sig om denna fråga?
            Eller vad menar ni egentligen? Vi kommer ju inte att gå tillbaka
            till hur det såg ut innan denna reservation förmodligen skrevs.
          </note>
          <note>
            Jag skulle kunna läsa upp den, för den känns lite out of date.
          </note>
          <note>
            Herr talman! Jag yrkar bifall till utskottets förslag och avslag
            på reservationerna. Jag yrkar också bifall till en god påsk för
            oss alla som finns i kammaren.
          </note>
          <note>
            (Applåder)
          </note>
          <note type="speaker">
            Anf. 174 DÉSIRÉE PETHRUS (KD) replik:
          </note>
          <note>
            Herr talman! Jag har jobbat i över 20 år som personalkonsulent
            och följt ganska många personalärenden. När Helén Pettersson säger
            att den arbetsrätt vi har förhindrar all godtycklighet kan jag
            inte låta bli att ta replik.
          </note>
          <note>
            Jag vet att facket ibland är inne och förhandlar, och många arbetstagare
            känner att det är väldigt godtyckligt vilka som får vara kvar
            i den förhandling facket har med arbetsgivaren. Man kan alltså
            inte säga att allt är frid och fröjd bara denna modell finns kvar.
          </note>
          <note>
            Denna flexibilitet kan innebära att en del som inte är fackligt
            anslutna ibland inte kommer upp på listan över de m som facket
            prioriterar i en uppsägningssituation.
          </note>
          <note>
            Man kan nog inte säga att Socialdemokraterna har hela svaret
            när det gäller att hindra godtyckligheten i förhandlingar med
            facket.
          </note>
          <note>
            Arbetsmarknaden har hårdnat. Det är tuffare för arbetstagare,
            men det är även tuffare för arbetsgivare. Kan inte Helén Pettersson
            hålla med om det? Det är snabba ryck, det är en globaliserad värld
            och det är marknader som går jättefort upp och ned och hit och
            dit. Det kan hända saker väldigt snabbt.
          </note>
          <note>
            Därför skulle jag gärna se att vi fick en modell där vi förhandlar
            på ett helt annat sätt och kom in i ett nytänkande kring LAS.
            Ser inte Helén Pettersson någon öppning för att se över LAS?
          </note>
          <note>
            Anf. 175 HELÉN PETTERSSON i Umeå (S) replik:
          </note>
          <note>
            Herr talman! Svaret på frågan är att jag absolut skulle kunna
            tänka mig att se över lagen om anställningsskydd och skärpa den
            på flera punkter för att förstärka den anställdes rättigheter.
            I förändringen av samhällsklimatet och i den globaliserade världen
            är det tuffare för företagare, men det är också mycket tuffare
            för de anställda, för arbetstagarna. De förlorar makt i de förändringar
            som sker. Ofta är det svårt att bena upp vem som är ens arbetsgivare,
            och man är ganska utlämnad.
          </note>
          <note>
            Det som kan vara ett recept för att kunna hantera det är att
            ha starka fackföreningsrörel ser som är en balans i den ojäm vikt
            som finns mellan företag och anställda.
          </note>
          <note>
            Jag ser gärna över LAS men i ett annat syfte än vad Désirée Pethrus
            önskar.
          </note>
          <note>
            Herr talman! Désirée Pethrus inledde med att det finns de som
            inte är nöjda efter uppsägningsförhandlingar. Så är det. Jag har
            varit med om det och varit föremål för förhandlingar där jag vet
            att inte alla i personalen var nöjda. Men det är nästan omöjligt
            att driva uppsägningsförhandlingar där folk blir nöjda.
          </note>
          <note>
            Om vi inte hade denna typ av förhandlingar och man inte var tvungen
            att sätta sig ned med en företrädare för arbetstagarorganisationen,
            hur mycket skulle inte godtyckligheten öka då? Är det inte bra
            att vi har ett sätt och en regel som minskar möjligheten för godtycklighet?
            Eller tycker Désirée Pethrus och Kristdemokraterna att det vore
            bättre om arbetsgivaren bara bestämde detta själv?
          </note>
          <note type="speaker">
            Anf. 176 DÉSIRÉE PETHRUS (KD) replik:
          </note>
          <note>
            Herr talman! Nej, det tror jag inte att det skulle vara. Vi har
            aldrig sagt att vi ska skrota hela LAS. Vi tycker att det måste
            finnas.
          </note>
          <note>
            Det jag försökte säga när jag talade om flexicurity är att vi
            behöver trygghet för den anställde men också för arbetstagaren.
            Har vi inga arbetsgivare som vill anställa har vi heller inga
            arbeten att fördela. Det tror jag att vi båda är väl medvetna
            om.
          </note>
          <note>
            Helén Pettersson angrep Alliansen för att vi vill ha längre provanställning
            i vissa fall. Men nystartsjobb, instegsjobb och så vidare är ju
            undantagna från lagen om anställningsskydd. Det accepterar Socialdemokraterna,
            så ni inser ju att det behövs ibland, eller hur?
          </note>
          <note>
            Socialdemokraterna har accepterat tidsbegränsade anställningar
            och står bakom det. Ni skriver så här i era egna texter: ” Utskottet
            vill poängtera att tidsbegränsade anställningar kan vara en bra
            väg in på arbetsmarknaden och ett första steg till en fast anställning.
            Inte minst kan sådana anställningsformer ha en viktig roll att
            fylla när det gäller att nå grupper som har svårt att etablera
            sig på arbetsmarknaden. Det är viktigt att det finns en flexibilitet
            på arbetsmarknaden och i det arbetsrättsliga regelverket. ”
          </note>
          <note>
            Socialdemokraterna säger alltså själva att det behövs en flexibilitet.
          </note>
          <note>
            När Helén Pettersson svarar gäller detta bara för arbetstagaren,
            men jag menar att vi måste balansera mellan både arbetstagare
            och arbetsgivare. Här behöver vi en förändring för att hitta en
            konsensus framåt till en ny arbetsrätt. Jag har inga konkreta
            förslag här och nu, men jag tror att vi skulle behöva se över
            hela lagen om anställningsskydd.
          </note>
          <note>
            Det blir lite Kejsarens nya kläder när Socialdemokraterna säger
            att allt handlar om skydd för dem, för det finns många undantag
            i deras eget regelverk. Det var det jag ville gå upp och kommentera.
          </note>
          <note>
            Anf. 177 HELÉN PETTERSSON i Umeå (S) replik:
          </note>
          <note>
            Herr talman! Det är klart att det inte är optimalt. Det var precis
            det jag försökte säga i mitt förra inlägg. Jag skulle vilja se
            över och stärka många delar av anställningstryggheten där jag
            tycker att det finns brister för de anställda.
          </note>
          <note>
            Jag tycker inte att vi har en balans på arbetsmarknaden i dag.
            Vi har inte två jämbördiga parter. Arbetsgivarna, framför allt
            storföretagen, har ett stort övertag över de anställda – mycket
            beroende på en del av de anställningsformer som finns i dag och
            som jag tycker att man ska se över om de ska finnas kvar i samma
            utsträckning.
          </note>
          <note>
            Tidsbegränsade anställningar har jag ingenting emot. Jag tycker
            att det är viktigt att vi kan ha tidsbegränsade anställningar
            såsom vikariat och annat när så krävs.
          </note>
          <note>
            I dag har vi även allmän visstid, som är en anställningsform
            som har missbrukats och som missbrukas i vissa fall. Jag är tveksam
            när det gäller hur den ska se ut i framtiden. Tyvärr tror jag
            inte att vi kan göra så mycket åt den med de majoriteter vi har
            i Sveriges riksdag i dag, men jag tycker att vi på sikt ska se
            över huruvida denna anställningsform, som är så lös, ska finnas
            kvar.
          </note>
          <note>
            Jag tycker faktiskt inte att det finns någon anledning att ha
            ettåriga provanställningar. Jag tycker heller inte att provanställningar
            går att jäm ­ föra med till exempel instegsjobb. Instegsjobben
            handlar om en ganska liten grupp jämfört med provjobben, som handlar
            om alla anställda som kommer till ett arbete på arbetsmarknaden.
            Där kan jag inte alls se varför man ska behöva ha ett år på sig
            för att se om personen verkligen är den som bör ha jobbet eller
            inte. Jag tycker att man måste kunna se det redan efter sex månader.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 april.)
          </note>
          <note>
            § 21 Beslut
          </note>
          <note>
            Förste vice talmannen meddelade att skatteutskottets enhälliga
            utlåtande 2015/16:SkU27 på grund av ett förbiseende inte hade
            avgjorts vid dagens votering. Ärendet underställdes kammaren för
            godkännande .
          </note>
          <note>
            SkU27 Subsidiaritetsprövning av kommissionens förslag om ändring
            ­ ar i direktivet om administrativt samarbete på skatteområdet
            – land-för-land-rapportering (DAC 4)
          </note>
          <note>
            Kammaren biföll utskottets förslag.
          </note>
          <note>
            § 22 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2016) 82 Förslag till Europaparlamentets och rådets direktiv
            om erkännande av yrkeskvalifikationer för inlandssjöfart och om
            upphävan ­ de av rådets direktiv 96/50/EG och rådets direktiv
            91/672/EEG
          </note>
          <note>
            KOM(2016) 159 Förslag till Europaparlamentets och rådets förordning
            om fastställande av den justeringsgrad som avses i förordning
            (EU) nr 1306/2013 för direktstöd avseende kalenderåret 2016
          </note>
          <note>
            § 23 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 22 mars
          </note>
          <note>
            2015/16:1011 Socialt utsatta barns tandhälsa
          </note>
          <note>
            av Amir Adan (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1012 Jakthundsträning på varg
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1013 Höghastighetstågens finansiering
          </note>
          <note>
            av Anette Åkesson (M)
          </note>
          <note>
            till finansminister Magdalena Andersson (S)
          </note>
          <note>
            2015/16:1014 Förlängning av förtidspensionen för yngre människor
          </note>
          <note>
            av Lars-Arne Staxäng (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:1015 Poliser som slutar i förtid
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2015/16:1016 Den svenska insatsen i Grekland
          </note>
          <note>
            av Mikael Cederbratt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1017 Lägre schablonersättning till följd av lägre krav
          </note>
          <note>
            av Cecilia Widegren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 24 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 22 mars
          </note>
          <note>
            2015/16:915 Hemtjänstavgiften och kvaliteten i äldreomsorgen
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:926 Kartläggning av habiliteringsersättningen
          </note>
          <note>
            av Tomas Eneroth (S)
          </note>
          <note>
            till statsrådet Åsa Regnér (S)
          </note>
          <note>
            2015/16:965 Dolda avgifter i pensionssystemet
          </note>
          <note>
            av Mats Persson (L)
          </note>
          <note>
            till statsrådet Per Bolund (MP)
          </note>
          <note>
            2015/16:962 Löntagarfonder
          </note>
          <note>
            av Lars-Arne Staxäng (M)
          </note>
          <note>
            till finansminister Magdalena Andersson (S)
          </note>
          <note>
            2015/16:973 Stödområden Alfta-Bollnäs
          </note>
          <note>
            av Ulla Andersson (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:975 Kompensation för ökade kostnader i samband med id-kontroller
          </note>
          <note>
            av Gunilla Nordgren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:979 Svenska företags konkurrenskraft
          </note>
          <note>
            av Jörgen Warborn (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:981 Översynen av tobakslagen
          </note>
          <note>
            av Jesper Skalberg Karlsson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:986 Kollektivavtal och den svenska modellen
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:985 Vårrapsodling
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:996 Biobanker
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:993 Riktade statsbidrag till kommunsektorn
          </note>
          <note>
            av Larry Söder (KD)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:1005 Snus och e-cigaretter
          </note>
          <note>
            av Jesper Skalberg Karlsson (M)
          </note>
          <note>
            till statsrådet Gabriel Wikström (S)
          </note>
          <note>
            § 25 Kammaren åtskildes kl. 20.41 .
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 10 anf. 26 (delvis),
          </note>
          <note>
            av förste vice talmannen därefter till och med § 11 anf. 66 (delvis),
          </note>
          <note>
            av andre vice talmannen därefter till och med § 12 anf. 100 (delvis),
          </note>
          <note>
            av förste vice talmannen därefter till och med § 16 anf. 122
            (delvis),
          </note>
          <note>
            av andre vice talmannen därefter till och med § 19 anf. 155 (delvis)
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om återtagande av plats i riksdagen
          </note>
          <note>
            § 2 Anmälan om faktapromemorior
          </note>
          <note>
            § 3 Ärenden för hänvisning till utskott
          </note>
          <note>
            § 4 Amorteringskrav
          </note>
          <note>
            Finansutskottets betänkande 2015/16:FiU30
          </note>
          <note>
            Anf. 1 FREDRIK OLOVSSON (S)
          </note>
          <note>
            Anf. 2 MARIA MALMER STENERGARD (M)
          </note>
          <note>
            Anf. 3 HÅKAN SVENNELING (V)
          </note>
          <note>
            (Beslut fattades under § 15.)
          </note>
          <note>
            § 5 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            Finansutskottets betänkande 2015/16:FiU40
          </note>
          <note>
            Anf. 4 DENNIS DIOUKAREV (SD)
          </note>
          <note>
            Anf. 5 INGELA NYLUND WATZ (S)
          </note>
          <note>
            Anf. 6 JÖRGEN ANDERSSON (M)
          </note>
          <note>
            (Beslut fattades under § 15.)
          </note>
          <note>
            § 6 Genomförande av EU:s direktiv om penningförfalskning
          </note>
          <note>
            Justitieutskottets betänkande 2015/16:JuU14
          </note>
          <note>
            (Beslut fattades under § 15.)
          </note>
          <note>
            § 7 Subsidiaritetsprövning av kommissionens förslag om ändringar
            i direktivet om administrativt samarbete på skatteområdet – land-för-land-rapportering
            (DAC 4)
          </note>
          <note>
            Skatteutskottets utlåtande 2015/16:SkU27
          </note>
          <note>
            (Beslut fattades under § 15.)
          </note>
          <note>
            § 8 Subsidiaritetsprövning av kommissionens förslag till rådets
            direktiv om fastställande av regler mot skatteflyktsmetoder som
            direkt påverkar den inre marknadens funktion
          </note>
          <note>
            Skatteutskottets utlåtande 2015/16:SkU28
          </note>
          <note>
            (Beslut fattades under § 15.)
          </note>
          <note>
            § 9 Tillsynsbestämmelser till följd av TSM-förordningen
          </note>
          <note>
            Trafikutskottets betänkande 2015/16:TU12
          </note>
          <note>
            (Beslut fattades under § 15.)
          </note>
          <note>
            § 10 Exportstrategin
          </note>
          <note>
            Näringsutskottets betänkande 2015/16:NU13
          </note>
          <note>
            Anf. 7 HANS ROTHENBERG (M)
          </note>
          <note>
            Anf. 8 JOHAN NISSINEN (SD)
          </note>
          <note>
            Anf. 9 HELENA LINDAHL (C)
          </note>
          <note>
            Anf. 10 HÅKAN SVENNELING (V)
          </note>
          <note>
            Anf. 11 HANS ROTHENBERG (M) replik
          </note>
          <note>
            Anf. 12 HÅKAN SVENNELING (V) replik
          </note>
          <note>
            Anf. 13 HANS ROTHENBERG (M) replik
          </note>
          <note>
            Anf. 14 HÅKAN SVENNELING (V) replik
          </note>
          <note>
            Anf. 15 SAID ABDU (L)
          </note>
          <note>
            Anf. 16 PENILLA GUNTHER (KD)
          </note>
          <note>
            Anf. 17 MATTIAS JONSSON (S)
          </note>
          <note>
            Anf. 18 ANNIKA LILLEMETS (MP)
          </note>
          <note>
            Anf. 19 HANS ROTHENBERG (M) replik
          </note>
          <note>
            Anf. 20 ANNIKA LILLEMETS (MP) replik
          </note>
          <note>
            Anf. 21 HANS ROTHENBERG (M) replik
          </note>
          <note>
            Anf. 22 ANNIKA LILLEMETS (MP) replik
          </note>
          <note>
            Anf. 23 PENILLA GUNTHER (KD) replik
          </note>
          <note>
            Anf. 24 ANNIKA LILLEMETS (MP) replik
          </note>
          <note>
            Anf. 25 PENILLA GUNTHER (KD) replik
          </note>
          <note>
            Anf. 26 ANNIKA LILLEMETS (MP) replik
          </note>
          <note>
            Anf. 27 HÅKAN SVENNELING (V) replik
          </note>
          <note>
            Anf. 28 ANNIKA LILLEMETS (MP) replik
          </note>
          <note>
            Anf. 29 HÅKAN SVENNELING (V) replik
          </note>
          <note>
            Anf. 30 ANNIKA LILLEMETS (MP) replik
          </note>
          <note>
            Anf. 31 Närings- och innovationsminister MIKAEL DAMBERG (S)
          </note>
          <note>
            Anf. 32 JOHAN NISSINEN (SD) replik
          </note>
          <note>
            Anf. 33 Närings- och innovationsminister MIKAEL DAMBERG (S) replik
          </note>
          <note>
            Anf. 34 JOHAN NISSINEN (SD) replik
          </note>
          <note>
            Anf. 35 HÅKAN SVENNELING (V) replik
          </note>
          <note>
            Anf. 36 Närings- och innovationsminister MIKAEL DAMBERG (S) replik
          </note>
          <note>
            Anf. 37 HÅKAN SVENNELING (V) replik
          </note>
          <note>
            Anf. 38 Närings- och innovationsminister MIKAEL DAMBERG (S) replik
          </note>
          <note>
            Anf. 39 HELENA LINDAHL (C) replik
          </note>
          <note>
            Anf. 40 Närings- och innovationsminister MIKAEL DAMBERG (S) replik
          </note>
          <note>
            Anf. 41 HELENA LINDAHL (C) replik
          </note>
          <note>
            Anf. 42 Närings- och innovationsminister MIKAEL DAMBERG (S) replik
          </note>
          <note>
            Anf. 43 HANS ROTHENBERG (M) replik
          </note>
          <note>
            Anf. 44 Närings- och innovationsminister MIKAEL DAMBERG (S) replik
          </note>
          <note>
            Anf. 45 HANS ROTHENBERG (M) replik
          </note>
          <note>
            Anf. 46 Närings- och innovationsminister MIKAEL DAMBERG (S) replik
          </note>
          <note>
            Anf. 47 PENILLA GUNTHER (KD) replik
          </note>
          <note>
            Anf. 48 Närings- och innovationsminister MIKAEL DAMBERG (S) replik
          </note>
          <note>
            Anf. 49 PENILLA GUNTHER (KD) replik
          </note>
          <note>
            Anf. 50 Närings- och innovationsminister MIKAEL DAMBERG (S) replik
          </note>
          <note>
            Anf. 51 GÖRAN PETTERSSON (M)
          </note>
          <note>
            (Beslut fattades under § 15.)
          </note>
          <note>
            § 11 Politik för hållbart företagande
          </note>
          <note>
            Näringsutskottets betänkande 2015/16:NU12
          </note>
          <note>
            Anf. 52 ANN-CHARLOTTE HAMMAR JOHNSSON (M)
          </note>
          <note>
            Anf. 53 JOSEF FRANSSON (SD)
          </note>
          <note>
            Anf. 54 HELENA LINDAHL (C)
          </note>
          <note>
            Anf. 55 SAID ABDU (L)
          </note>
          <note>
            Anf. 56 PENILLA GUNTHER (KD)
          </note>
          <note>
            Anf. 57 ANNA-CAREN SÄTHERBERG (S)
          </note>
          <note>
            Anf. 58 ANN-CHARLOTTE HAMMAR JOHNSSON (M) replik
          </note>
          <note>
            Anf. 59 ANNA-CAREN SÄTHERBERG (S) replik
          </note>
          <note>
            Anf. 60 ANN-CHARLOTTE HAMMAR JOHNSSON (M) replik
          </note>
          <note>
            Anf. 61 ANNA-CAREN SÄTHERBERG (S) replik
          </note>
          <note>
            Anf. 62 HELENA LINDAHL (C) replik
          </note>
          <note>
            Anf. 63 ANNA-CAREN SÄTHERBERG (S) replik
          </note>
          <note>
            Anf. 64 HELENA LINDAHL (C) replik
          </note>
          <note>
            Anf. 65 ANNA-CAREN SÄTHERBERG (S) replik
          </note>
          <note>
            Anf. 66 ANNIKA LILLEMETS (MP)
          </note>
          <note>
            Anf. 67 HELENA LINDAHL (C) replik
          </note>
          <note>
            Anf. 68 ANNIKA LILLEMETS (MP) replik
          </note>
          <note>
            Anf. 69 HELENA LINDAHL (C) replik
          </note>
          <note>
            Anf. 70 ANNIKA LILLEMETS (MP) replik
          </note>
          <note>
            Anf. 71 ANN-CHARLOTTE HAMMAR JOHNSSON (M) replik
          </note>
          <note>
            Anf. 72 ANNIKA LILLEMETS (MP) replik
          </note>
          <note>
            Anf. 73 ANN-CHARLOTTE HAMMAR JOHNSSON (M) replik
          </note>
          <note>
            Anf. 74 ANNIKA LILLEMETS (MP) replik
          </note>
          <note>
            (Beslut fattades under § 15.)
          </note>
          <note>
            § 12 Yrkestrafik och taxi
          </note>
          <note>
            Trafikutskottets betänkande 2015/16:TU10
          </note>
          <note>
            Anf. 75 STEN BERGHEDEN (M)
          </note>
          <note>
            Anf. 76 PER KLARBERG (SD)
          </note>
          <note>
            Anf. 77 GÖRAN LINDELL (C)
          </note>
          <note>
            Anf. 78 EMMA WALLRUP (V)
          </note>
          <note>
            Anf. 79 STEN BERGHEDEN (M) replik
          </note>
          <note>
            Anf. 80 EMMA WALLRUP (V) replik
          </note>
          <note>
            Anf. 81 STEN BERGHEDEN (M) replik
          </note>
          <note>
            Anf. 82 EMMA WALLRUP (V) replik
          </note>
          <note>
            Anf. 83 LARS TYSKLIND (L)
          </note>
          <note>
            Anf. 84 ROBERT HALEF (KD)
          </note>
          <note>
            Anf. 85 KARIN SVENSSON SMITH (MP)
          </note>
          <note>
            Anf. 86 LARS TYSKLIND (L) replik
          </note>
          <note>
            Anf. 87 KARIN SVENSSON SMITH (MP) replik
          </note>
          <note>
            Anf. 88 LARS TYSKLIND (L) replik
          </note>
          <note>
            Anf. 89 KARIN SVENSSON SMITH (MP) replik
          </note>
          <note>
            Anf. 90 STEN BERGHEDEN (M) replik
          </note>
          <note>
            Anf. 91 KARIN SVENSSON SMITH (MP) replik
          </note>
          <note>
            Anf. 92 STEN BERGHEDEN (M) replik
          </note>
          <note>
            Anf. 93 KARIN SVENSSON SMITH (MP) replik
          </note>
          <note>
            Anf. 94 LEIF PETTERSSON (S)
          </note>
          <note>
            Anf. 95 STEN BERGHEDEN (M) replik
          </note>
          <note>
            Anf. 96 LEIF PETTERSSON (S) replik
          </note>
          <note>
            Anf. 97 STEN BERGHEDEN (M) replik
          </note>
          <note>
            Anf. 98 LEIF PETTERSSON (S) replik
          </note>
          <note>
            Anf. 99 LARS TYSKLIND (L) replik
          </note>
          <note>
            Anf. 100 LEIF PETTERSSON (S) replik
          </note>
          <note>
            Anf. 101 LARS TYSKLIND (L) replik
          </note>
          <note>
            Anf. 102 LEIF PETTERSSON (S) replik
          </note>
          <note>
            Anf. 103 JIMMY STÅHL (SD)
          </note>
          <note>
            Anf. 104 JOHAN ANDERSSON (S)
          </note>
          <note>
            (Beslut fattades under § 15.)
          </note>
          <note>
            § 13 Hyresrätt m.m.
          </note>
          <note>
            Civilutskottets betänkande 2015/16:CU14
          </note>
          <note>
            Anf. 105 CAROLINE SZYBER (KD)
          </note>
          <note>
            Anf. 106 LARS ERIKSSON (S)
          </note>
          <note>
            Anf. 107 MATS GREEN (M)
          </note>
          <note>
            Anf. 108 LARS ERIKSSON (S) replik
          </note>
          <note>
            Anf. 109 MATS GREEN (M) replik
          </note>
          <note>
            Anf. 110 LARS ERIKSSON (S) replik
          </note>
          <note>
            Anf. 111 MATS GREEN (M) replik
          </note>
          <note>
            Anf. 112 EMMA HULT (MP)
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 14 Beslut om ärenden som slutdebatterats den 17 mars
          </note>
          <note>
            KrU6 Civila samhället
          </note>
          <note>
            SkU19 Mervärdesskatt
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            FiU30 Amorteringskrav
          </note>
          <note>
            FiU40 Medgivande för Riksbanken att ingå ett avtal om lån till
            Internationella valutafonden (IMF)
          </note>
          <note>
            JuU14 Genomförande av EU:s direktiv om penningförfalskning
          </note>
          <note>
            TU12 Tillsynsbestämmelser till följd av TSM-förordningen
          </note>
          <note>
            SkU28 Subsidiaritetsprövning av kommissionens förslag till rådets
            direktiv om fastställande av regler mot skatteflyktsmetoder som
            direkt påverkar den inre marknadens funktion
          </note>
          <note>
            NU13 Exportstrategin
          </note>
          <note>
            NU12 Politik för hållbart företagande
          </note>
          <note>
            TU10 Yrkestrafik och taxi
          </note>
          <note>
            § 16 (forts. från § 13) Hyresrätt m.m. (forts. CU14)
          </note>
          <note>
            Anf. 113 MATS GREEN (M) replik
          </note>
          <note>
            Anf. 114 EMMA HULT (MP) replik
          </note>
          <note>
            Anf. 115 MATS GREEN (M) replik
          </note>
          <note>
            Anf. 116 EMMA HULT (MP) replik
          </note>
          <note>
            Anf. 117 OLA JOHANSSON (C)
          </note>
          <note>
            Anf. 118 LARS ERIKSSON (S) replik
          </note>
          <note>
            Anf. 119 OLA JOHANSSON (C) replik
          </note>
          <note>
            Anf. 120 LARS ERIKSSON (S) replik
          </note>
          <note>
            Anf. 121 OLA JOHANSSON (C) replik
          </note>
          <note>
            Anf. 122 NOOSHI DADGOSTAR (V)
          </note>
          <note>
            Anf. 123 MATS GREEN (M) replik
          </note>
          <note>
            Anf. 124 NOOSHI DADGOSTAR (V) replik
          </note>
          <note>
            Anf. 125 MATS GREEN (M) replik
          </note>
          <note>
            Anf. 126 NOOSHI DADGOSTAR (V) replik
          </note>
          <note>
            Anf. 127 ROBERT HANNAH (L)
          </note>
          <note>
            Anf. 128 LARS ERIKSSON (S) replik
          </note>
          <note>
            Anf. 129 ROBERT HANNAH (L) replik
          </note>
          <note>
            Anf. 130 LARS ERIKSSON (S) replik
          </note>
          <note>
            Anf. 131 ROBERT HANNAH (L) replik
          </note>
          <note>
            Anf. 132 NOOSHI DADGOSTAR (V) replik
          </note>
          <note>
            Anf. 133 ROBERT HANNAH (L) replik
          </note>
          <note>
            Anf. 134 NOOSHI DADGOSTAR (V) replik
          </note>
          <note>
            Anf. 135 ROBERT HANNAH (L) replik
          </note>
          <note>
            Anf. 136 ROGER HEDLUND (SD)
          </note>
          <note>
            Anf. 137 ROBERT HANNAH (L) replik
          </note>
          <note>
            Anf. 138 ROGER HEDLUND (SD) replik
          </note>
          <note>
            Anf. 139 ROBERT HANNAH (L) replik
          </note>
          <note>
            Anf. 140 ROGER HEDLUND (SD) replik
          </note>
          <note>
            (Beslut skulle fattas den 6 april.)
          </note>
          <note>
            § 17 Granskning av kommissionsrapporter om subsidiaritet och
            proportionalitet m.m.
          </note>
          <note>
            Konstitutionsutskottets utlåtande 2015/16:KU11
          </note>
          <note>
            Anf. 141 EMANUEL ÖZ (S)
          </note>
          <note>
            Anf. 142 FREDRIK ERIKSSON (SD)
          </note>
          <note>
            Anf. 143 ANNICKA ENGBLOM (M)
          </note>
          <note>
            (Beslut skulle fattas den 6 april.)
          </note>
          <note>
            § 18 Trossamfund
          </note>
          <note>
            Konstitutionsutskottets betänkande 2015/16:KU12
          </note>
          <note>
            Anf. 144 LISBETH SUNDÉN ANDERSSON (M)
          </note>
          <note>
            Anf. 145 PER-INGVAR JOHNSSON (C)
          </note>
          <note>
            Anf. 146 TUVE SKÅNBERG (KD)
          </note>
          <note>
            Anf. 147 EMILIA TÖYRÄ (S)
          </note>
          <note>
            Anf. 148 TUVE SKÅNBERG (KD) replik
          </note>
          <note>
            Anf. 149 EMILIA TÖYRÄ (S) replik
          </note>
          <note>
            Anf. 150 TUVE SKÅNBERG (KD) replik
          </note>
          <note>
            (Beslut skulle fattas den 6 april.)
          </note>
          <note>
            § 19 Kulturarvsfrågor
          </note>
          <note>
            Kulturutskottets betänkande 2015/16:KrU9
          </note>
          <note>
            Anf. 151 CECILIA MAGNUSSON (M)
          </note>
          <note>
            Anf. 152 ARON EMILSSON (SD)
          </note>
          <note>
            Anf. 153 PER LODENIUS (C)
          </note>
          <note>
            Anf. 154 BENGT ELIASSON (L)
          </note>
          <note>
            Anf. 155 EVA WALLIN (KD)
          </note>
          <note>
            Anf. 156 BJÖRN WIECHEL (S)
          </note>
          <note>
            Anf. 157 NICLAS MALMBERG (MP)
          </note>
          <note>
            Anf. 158 ARON EMILSSON (SD) replik
          </note>
          <note>
            Anf. 159 NICLAS MALMBERG (MP) replik
          </note>
          <note>
            Anf. 160 ARON EMILSSON (SD) replik
          </note>
          <note>
            Anf. 161 NICLAS MALMBERG (MP) replik
          </note>
          <note>
            Anf. 162 SARA-LENA BJÄLKÖ (SD)
          </note>
          <note>
            (Beslut skulle fattas den 6 april.)
          </note>
          <note>
            § 20 Arbetsrätt
          </note>
          <note>
            Arbetsmarknadsutskottets betänkande 2015/16:AU7
          </note>
          <note>
            Anf. 163 KATARINA BRÄNNSTRÖM (M)
          </note>
          <note>
            Anf. 164 SVEN-OLOF SÄLLSTRÖM (SD)
          </note>
          <note>
            Anf. 165 FREDRIK CHRISTENSSON (C)
          </note>
          <note>
            Anf. 166 ALI ESBATI (V)
          </note>
          <note>
            Anf. 167 FREDRIK MALM (L)
          </note>
          <note>
            Anf. 168 DÉSIRÉE PETHRUS (KD)
          </note>
          <note>
            Anf. 169 ALI ESBATI (V) replik
          </note>
          <note>
            Anf. 170 DÉSIRÉE PETHRUS (KD) replik
          </note>
          <note>
            Anf. 171 ALI ESBATI (V) replik
          </note>
          <note>
            Anf. 172 DÉSIRÉE PETHRUS (KD) replik
          </note>
          <note>
            Anf. 173 HELÉN PETTERSSON i Umeå (S)
          </note>
          <note>
            Anf. 174 DÉSIRÉE PETHRUS (KD) replik
          </note>
          <note>
            Anf. 175 HELÉN PETTERSSON i Umeå (S) replik
          </note>
          <note>
            Anf. 176 DÉSIRÉE PETHRUS (KD) replik
          </note>
          <note>
            Anf. 177 HELÉN PETTERSSON i Umeå (S) replik
          </note>
          <note>
            (Beslut skulle fattas den 6 april.)
          </note>
          <note>
            § 21 Beslut
          </note>
          <note>
            SkU27 Subsidiaritetsprövning av kommissionens förslag om ändringar
            i direktivet om administrativt samarbete på skatteområdet – land-för-land-rapportering
            (DAC 4)
          </note>
          <note>
            § 22 Bordläggning
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Anmälan om skriftliga svar på frågor
          </note>
          <note>
            § 25 Kammaren åtskildes kl. 20.41.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
