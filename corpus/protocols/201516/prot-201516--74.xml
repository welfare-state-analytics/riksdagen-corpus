<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--74</head>
          <docDate when="2016-03-03">2016-03-03</docDate>
        </div>
      </front>
      <body>
        <div>
          <note>
            § 1 Val av ordförande i Valprövningsnämnden
          </note>
          <note>
            Val av ordförande i Valprövningsnämnden företogs.
          </note>
          <note>
            Kammaren valde i en lig he t med valberedningens förslag , för
            tiden till dess nytt val skulle äga rum i början av nästa valperiod
            , till
          </note>
          <note>
            ordförande i Valprövningsnämnden
          </note>
          <note>
            Annika Sandström, kammarrättslagman
          </note>
          <note>
            § 2 Val av ersättare för ordföranden i Valprövningsnämnden
          </note>
          <note>
            Val av ersättare för ordföranden i Valprövningsnämnden företogs.
          </note>
          <note>
            Kammaren valde i en lig he t med valberedningens förslag , för
            tiden till dess nytt val skulle äga rum i början av nästa valperiod
            , till
          </note>
          <note>
            ersättare för ordföranden i Valprövningsnämnden
          </note>
          <note>
            Svante O Johansson, justitieråd
          </note>
          <note>
            § 3 Val av ersättare för ordföranden i riksdagens överklagandenämnd
          </note>
          <note>
            Val av ersättare för ordföranden i riksdagens överklagandenämnd
            företogs.
          </note>
          <note>
            Kammaren valde i en lig he t med valberedningens förslag , för
            tiden till dess nytt val skulle äga rum i början av nästa valperiod
            , till
          </note>
          <note>
            ersättare för ordförande n i riksdagens överklagandenämnd
          </note>
          <note>
            Svante O Johansson, justitieråd
          </note>
          <note>
            § 4 Avsägelse
          </note>
          <note>
            Tjänstgörande ålderspresidenten meddelade att Erik Andersson
            (M) avsagt sig uppdraget som suppleant i skatteutskottet.
          </note>
          <note>
            Kammaren biföll denna avsägelse.
          </note>
          <note>
            § 5 Anmälan om subsidiaritetsprövning
          </note>
          <note>
            Tjänstgörande ålderspresidenten anmälde att utdrag ur prot. 2015/16:24
            för tisdagen den 1 mars i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            § 6 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16: 406
          </note>
          <note>
            Till riksdagen
          </note>
          <note>
            Interpellation 2015/16: 406 Alkobommar i svenska hamnar
          </note>
          <note>
            av Erik Andersson (M)
          </note>
          <note>
            Interpellationen kommer att besvaras tisdagen den 12 april 2016.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 1 mars 2016
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2015/16: 408
          </note>
          <note>
            Till riksdagen
          </note>
          <note>
            Interpellation 2015/16: 408 Tidsplan för alkobommar i svenska
            hamnar
          </note>
          <note>
            av Sten Bergheden (M)
          </note>
          <note>
            Interpellationen kommer att besvaras tisdagen den 12 april 2016.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 1 mars 2016
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2015/16: 421
          </note>
          <note>
            Till riksdagen
          </note>
          <note>
            Interpellation 2015/16: 421 Kärnkraftssäkerhet
          </note>
          <note>
            av Allan Widman (L)
          </note>
          <note>
            Interpellationen kommer att besvaras tisdagen den 8 mars 2016.
          </note>
          <note>
            Skälet till dröjsmålet är redan tidigare inbokade engagemang
            och resor.
          </note>
          <note>
            Stockholm den 2 mars 2016
          </note>
          <note>
            Utbildningsdepartementet
          </note>
          <note>
            Helene Hellmark Knutsson
          </note>
          <note>
            Interpellation 2015/16: 423
          </note>
          <note>
            Till riksdagen
          </note>
          <note>
            Interpellation 2015/16: 423 Kvotering inom brandkåren
          </note>
          <note>
            av Kent Ekeroth (SD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 18 mars.
          </note>
          <note>
            Stockholm den 29 februari
          </note>
          <note>
            Justitiedepartementet
          </note>
          <note>
            Anders Ygeman (S)
          </note>
          <note>
            Enligt uppdrag
          </note>
          <note>
            Mikael Forsgren
          </note>
          <note>
            Rättschef
          </note>
          <note>
            Interpellation 2015/16: 433
          </note>
          <note>
            Till riksdagen
          </note>
          <note>
            Interpellation 2015/16: 433 Kalkutvinning på norra Gotland
          </note>
          <note>
            av Jesper Skalberg Karlsson (M)
          </note>
          <note>
            Interpellationen kommer att besvaras tisdagen den 15 mars 2016.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 1 mars 2016
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 7 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            KOM(2016) 52 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 27 april .
          </note>
          <note>
            § 8 Ensamkommande barn
          </note>
          <note>
            Socialutskottets betänkande 2015/16:SoU18
          </note>
          <note>
            Ensamkommande barn
          </note>
          <note>
            föredrogs.
          </note>
          <note type="speaker">
            Anf. 1 EMMA HENRIKSSON (KD):
          </note>
          <note>
            Fru ålderspresident! Vi ska i dag debattera och fatta beslut
            i frågor som rör ensamkommande barn. Det är barn som har kommit
            till vårt land utan vårdnadshavare. Några har blivit ivägskickade
            av desperata föräldrar som hoppas att åtminstone en i familjen
            ska överleva. Några har lämnat föräldrar och syskon och hoppas
            att de genom att ta sig hit ska kunna hjälpa hela familjen, kanske
            genom att plugga hårt, jobba och försörja sig och skicka hem pengar,
            eller återförenas med dem. En del av dem har påbörjat resan tillsammans
            med familjen men skilts från den på vägen hit. Antingen har de
            tappat bort varandra eller i värsta fall har de sett syskon och
            föräldrar dö på den farofyllda resan hit.
          </note>
          <note>
            Under 2015 kom mer än 35 000 barn till Sverige ensamma utan vårdnadshavare
            och sökte asyl. De flesta av barnen har kommit upp i tonåren.
            De är mellan 13 och 18 år. Men det finns också många yngre barn.
            2 563 barn var 12 år eller yngre. Det är små barn. Hittills i
            år har betydligt färre kommit. Under januari kom 638 barn utan
            vårdnadshavare. Under hela februari var det 185 barn.
          </note>
          <note>
            Fru ålderspresident! Det blir lätt ett rabblande av siffror –
            det låter så – och det är inte min avsikt. Det är viktigt att
            vi hela tiden kommer ihåg att det handlar om enskilda barn. Var
            och en av dem som kommer är ett barn, på de allra flesta sätt
            en helt vanlig unge – men en unge som har varit med om fruktansvärda
            saker. Det är fråga om redan utsatta små barn och tonåringar som
            riskerar att drabbas av våld, osäkerhet och otrygghet även när
            de har kommit hit till Sverige.
          </note>
          <note>
            Under de senaste veckorna har vi nästan dagligen hört oroväckande
            rapporter om förhållandena när barnen har kommit hit till det
            som skulle vara en trygg plats. Och det är vårt ansvar. Vi kan
            inte göra ogjort det som hänt dem innan de kom hit. Vi kan såklart
            på andra områden försöka hjälpa till att hindra det krig som i
            de flesta fall är orsaken till att de har tvingats fly. Men även
            om vi inte kan göra kriget ogjort är det vårt ansvar vad vi gör
            när de har kommit hit. Det är vad som händer här och nu som är
            mest avgörande för deras framtid.
          </note>
          <note>
            Redan i höstas larmade flera kommuner och Myndigheten för samhällsskydd
            och beredskap om att situationen på flera håll höll på att bli
            ohållbar. Under hösten 2015 tog Inspektionen för vård och omsorg
            emot lex Sarah-anmälningar från kommunerna av slag som var helt
            nya.
          </note>
          <note>
            Kommuner angav att de själva inte förmått leva upp till lagstiftningen.
            De hade inte förutsättningar att följa de lagar och regler som
            vi har sagt ska gälla de mest utsatta barnen. Särskilt allvarlig
            angav de att situationen var för just ensamkommande barn och unga.
          </note>
          <note>
            För att möta barnens behov och rättigheter behövs det fler socialsekreterare,
            gode män och familjehem. För de äldre ungdomarna behövs ett stort
            antal nya och säkrare boenden. Tyvärr ser vi de mänskliga effekterna
            av det som kommuner och MSB i höstas varnade för.
          </note>
          <note>
            När väldigt många barn kommer till Sverige utan vårdnadshavare
            ökar trycket på en redan sedan tidigare hårt ansträngd socialtjänst.
            Utskottet har fått information om att många av de kommuner som
            nu anger att läget är mycket allvarligt hade svarat likadant om
            de fått frågan för ett år sedan.
          </note>
          <note>
            Barnombudsmannen har i januari i år intervjuat ensamkommande
            barn och funnit flera allvarliga brister i mottagandet. Det är
            långa vistelsetider i de tillfälliga boendena, många som känner
            sig utsatta, de nekas hälso- och sjukvård och saknar kläder och
            skor för att vistas utomhus. Jag har själv på ett boende mött
            ett barn som hade varit nästan ett år i Sverige innan denne för
            första gången fick träffa en representant för Migrationsverket
            för att få processen med asylansökan påbörjad.
          </note>
          <note>
            I den akuta situation som har uppstått anser Kristdemokraterna
            att hela situationen med mottagandet av barnen behöver ses över.
            Det behövs en annan ansvarsfördelning, och vi måste titta på andra
            arbetsformer för de ensamkommande barnen. Vi står inför en utmaning
            som går utöver vad socialtjänsten normalt hanterar. Det räcker
            inte med att bara försöka skala upp – göra det vi har gjort innan
            men mer. Det är en ny situation som kräver nya insatser.
          </note>
          <note>
            Därför föreslog vi kristdemokrater före jul att en nationell
            socialkrisjour ska inrättas under Statens institutionsstyrelse.
            Den ska finnas som en resurs för de kommuner som behöver avlastning
            i arbetet med de ensamkommande flyktingbarnen. Det handlar inte
            om att ta över ansvaret från kommunerna utan för att finnas där,
            stötta och ta över en del arbetsuppgifter från de kommuner som
            uttrycker att de behöver hjälp.
          </note>
          <note>
            Det är beklagligt att utskottet inte som helhet har sett tillfället
            att ge regeringen i uppdrag att gå vidare med vårt förslag. Behovet
            av en natio ­ nell socialkrisjour anser vi är större än någonsin
            tidigare. Det går inte att bara sitta still och se fler barn råka
            illa ut.
          </note>
          <note>
            Det var inte länge sedan vi hade en utredning som tittade på
            vad vi har misslyckats med tidigare för barn som är omhändertagna.
            Vi vill inte om några årtionden stå med samma svårighet att se
            oss själva i spegeln för att vi misslyckades med omhändertagandet
            av barnen en gång till.
          </note>
          <note>
            Fru ålderspresident! Jag står självklart bakom båda våra reservationer,
            men för tids vinnande yrkar jag bifall endast till reservation
            1.
          </note>
          <note type="speaker">
            Anf. 2 CECILIA WIDEGREN (M):
          </note>
          <note>
            Fru ålderspresident! De omfattande flyktingströmmarna som nu
            äger rum påverkar Europa och Sverige. I allra högsta grad påverkar
            de här folkvandringarna den svenska socialtjänsten.
          </note>
          <note>
            Under de senaste månaderna har 66 av landets 290 kommuner själva
            lex Sarah-anmält sig för att de anser att de på ett eller flera
            områden inte lever upp till dagens lagstiftning. Det är drygt
            var femte kommun i Sverige.
          </note>
          <note>
            Sverige behöver därför en tillfällig flyktingpaus. Det krävs
            bättre ordning och reda i mottagandet och bättre ordnade former
            för integration av alla människor som redan är här. Andra länder
            måste ta sitt ansvar, och vi måste fokusera på integrationen.
            Det krävs en paus.
          </note>
          <note>
            Förra året sökte drygt 170 000 människor asyl i Sverige, 80 000
            av dem under knappt två månader. Av de sökande var drygt 35 000
            ensamkommande barn. Sverige förmår inte att ta emot så många människor
            på så kort tid.
          </note>
          <note>
            Antalet ensamkommande barn var i januari i år 637. Det är fler
            än motsvarande månad förra året och ännu fler än motsvarande månad
            2013. Det pekar på att antalet ensamkommande barn år 2016 kommer
            att bli än mer omfattande.
          </note>
          <note>
            Då räcker det inte att stå kvar och stampa. Då krävs politiskt
            ledarskap, reformer och strategier på kort och lång sikt.
          </note>
          <note>
            Socialtjänsten och hälso- och sjukvården var redan tidigare,
            innan flyktingströmmarna exploderade i höstas, under hård press.
          </note>
          <note>
            Alliansregeringen tog ansvar och tillsatte för utsatta barn och
            unga den nationella samordnaren och utredaren Cecilia Grevfe för
            att inleda det arbetet.
          </note>
          <note>
            Nu är situationen extraordinär och så omfattande i många delar
            av socialtjänsten och vården att situationen kräver ytterligare
            åtgärder. Personal inom såväl socialtjänst som vård utför ett
            beundransvärt arbete. Samtidigt finns risken att många inte orkar
            utan slutar.
          </note>
          <note>
            Det extraordinära trycket har bland annat medfört att riksdagen
            för en månad sedan hade en offentlig utfrågning gällande ensamkommande
            barn och socialtjänstens många ansvarsområden.
          </note>
          <note>
            Särskilt oroande var de uppgifter som framkom från Inspektionen
            för vård och omsorg, I vo , som framhåller att den stora ökningen
            av ensamkommande barn och unga har påverkat såväl tillsynen som
            tillståndsprövningen. Det framkom bland annat att I vo i dag inte
            ställer samma krav på ledningssystemens omfattning och delvis
            har accepterat en ann an kompetens hos föreståndare, d etta eftersom
            man inte mäktar med. Därtill kom det oroande uppgifter om att
            Ivos tillsyn gällande hälso- och sjukvård och övrig socialtjänst
            får stå tillbaka eftersom tillräckliga resurser saknas. Det är
            inte rimligt.
          </note>
          <note>
            På samma utfrågning här i riksdagen betonade Akademikerförbundet
            att ingenting i nuvarande välfärdssystem är anpassat för att en
            så stor grupp ensamkommande barn som kommer under så kort tid
            ska uppnå en bra integration och ett bra mottagande. Socialtjänsten
            och socialtjänstlagen är inte riggade för den nuvarande situationen.
            Boendeformer som HVB, familjehem och elevhälsa har inte heller
            varit utformade med de ensamkommande i fokus.
          </note>
          <note>
            Fru ålderspresident! Moderaterna är självkritiska. Vi borde ha
            börjat rusta Sverige tidigare för att bättre kunna möta flyktingströmmarna.
            Frågan är om regeringen och ansvarigt statsråd är beredda att
            göra och möta detsamma.
          </note>
          <note>
            Flyktingkrisen kommer att påverka Sverige och socialtjänsten
            under mycket lång tid framöver. Nu går det inte att blunda för
            behoven. Nu krävs omprövning.
          </note>
          <note>
            Nu krävs omprövning för att situationen, inte minst arbetssituationen,
            ska bli hållbar så att vi kan hjälpa utsatta barn och unga.
          </note>
          <note>
            Nu krävs omprövning av reformer och tidigare förslag.
          </note>
          <note>
            Enligt Inspektionen för vård och omsorg fanns det i februari
            i år 1 277 hem för vård eller boende, så kallade HVB. Av dessa
            drivs drygt tusen i kommunal regi. Det är ungefär åtta av tio
            HVB. Dessa har enligt nuvaran ­ de regelverk ingen tillståndsplikt.
            För närvarande drivs drygt 250 HVB i annan regi. För dessa krävs
            tillstånd. Sedan årsskiftet startas ungefär 50 nya boenden per
            vecka.
          </note>
          <note>
            Fru ålderspresident! Samtidigt har regeringen lagt fram budgeten
            och riksdagen där efter beslutat om besparingskrav på tillsynsmyndigheten
            på närmare 60 miljoner kronor. Myndigheten ska minska tillsynen
            och uppföljningen av kvaliteten på boendena. Därtill har regeringen
            avvisat de förslag som Moderaterna lagt fram om lika kvalitetskrav
            från början.
          </note>
          <note>
            Ni hörde rätt – det finns ett besparingskrav på en av de myndigheter
            som i dag har det kanske absolut främsta ansvaret för att utsatta
            barn ska få stöd och hjälp från början.
          </note>
          <note>
            Med anledning av det allvarliga läge Sverige befinner sig i är
            det ännu mer viktigt att göra rätt från början. Men Sverige är
            på väg åt fel håll. Vi borde i stället stärka tillsynen, stärka
            prövningen och stärka kvaliteten för att göra mer rätt från början.
            Vi ska inte riskera att utsatta barn och unga hamnar i kläm.
          </note>
          <note>
            De som arbetar med myndighetsutövning inom socialtjänsten ställs
            inför svåra överväganden i samband med beslut. Det handlar i grunden
            om beslut som får livsavgörande inverkan för barnen. Den myndighetsutövningen
            ska prövas systematiskt. Det kräver utbildning och kompetens hos
            såväl medarbetare som ledning, styrelser och ägare.
          </note>
          <note>
            Rekryteringsproblemen när det gäller till exempel socialsekreterare
            har varit omfattande under en längre tid och försvåras nu ytterligare
            av trycket på socialtjänsten. Men att sänka kraven på utbildning
            och kompetens är fel väg att gå. Krisen i socialtjänsten skulle
            förstärkas snarare än motverkas om man släppte på kraven på kompetens.
          </note>
          <note>
            Fru ålderspresident! Verkligheten har förändrats och det i rask
            takt. Då är det beklämmande att en svag vänsterregering sparar
            på tillsyn, sviktar om kvaliteten, minskar frekvenstillsynen och
            avvisar grundläggande kvalitetskrav.
          </note>
          <note>
            Det är allvar nu. Nödvändiga insatser får inte utebli. Det är
            dags för omprövning. Det är dags för regeringen att vända andra
            kinden till.
          </note>
          <note>
            Moderaterna har lagt fram ett antal förslag som vi menar borde
            genomföras.
          </note>
          <note>
            För det första vill vi se en generell tillståndsplikt för alla
            utförare, oavsett form, vad gäller olika boendeformer i välfärdsverksamhet.
            Kvalitetskrav ska vara likställda och tydliga. Skarpa sanktioner
            i flera steg ska kunna vidtas vid olika typer av misskötsel. Indragna
            tillstånd är bara en del av detta.
          </note>
          <note>
            För det andra behöver Inspektionen fö r vård och omsorg, Ivo
            , mer resurser och inte mindre. Jag förutsätter att det här är
            en av de mest prioriterade frågorna inför de budgetförhandlingar
            som regeringspartierna nu har och att man också går tillbaka och
            tittar på de förslag som tidigare har funnits här i riksdagen.
            Vi föreslår en ökning, men det har regeringen tidigare tyvärr
            avvisat.
          </note>
          <note>
            För det tredje ska det vara ordning och reda i välfärden. Det
            är ingen marknad. Kvalitet, rättssäkerhet, långsiktighet och grundläggande
            säkerhet ska prägla såväl de berörda barnen och ungdomarna som
            medarbetarna. Det ska präglas av goda rutiner, regelverk och tillsyn
            rörande olika typer av boendeformer och välfärdsverksamheter.
          </note>
          <note>
            Det är nu på allvar. Nödvändiga åtgärder kan inte längre blundas
            för och inte längre utebli.
          </note>
          <note>
            Jag yrkar bifall till Mo deraternas förslag, reservation 2.
          </note>
          <note type="speaker">
            Anf. 3 YASMINE LARSSON (S):
          </note>
          <note>
            Fru ålderspresident! Jag vill börja med att yrka bifall till
            utskottets förslag och avslag på reservationerna.
          </note>
          <note>
            Barn som far illa är de sköraste och mest utsatta i vårt samhälle.
            Att dessa barn ges trygghet, omsorg och möjligheter till ett bra
            liv är socialdemokratins själ och hjärta. Vartenda barn, oavsett
            bakgrund, har rätt till en trygg och säker uppväxt.
          </note>
          <note>
            Det pågår en humanitär katastrof i världen, och miljontals människor
            är på flykt undan krig och elände. Sverige gör en historiskt stor
            insats för att hjälpa utsatta människor på flykt, många av dem
            ensamkommande barn. Vi ska vara stolta över de insatser som görs
            för att skydda och hjälpa utsatta barn och ungdomar till ett bättre
            liv.
          </note>
          <note>
            Förra året kom över 35 000 ensamkommande barn och ungdomar till
            Sverige. Var och en av dem har sina egna förutsättningar och sin
            egen unika historia med sig. Och det är naturligtvis viktigt att
            alla barn som kommer hit får en god uppväxt och bra möjlighet
            att förverkliga sina mål.
          </note>
          <note>
            Samtidigt måste vi ta ansvar för att inte tappa bort andra barn
            som har behov här och nu.
          </note>
          <note>
            Inom individ- och familjeomsorgen råder det i många kommuner
            en allvarlig situation, i synnerhet i den sociala barn- och ungdomsvården.
            Det är stora personalomsättningar, omfattande personalbrist och
            unga nyutexaminerade som får lite eller ingen introduktion alls
            och som får ta sig an svåra fall redan från dag ett. Det är dock
            viktigt att poängtera att socialtjänsten är en verksamhet som
            under många år varit hårt belastad och eftersatt. Det ökade trycket
            i socialtjänsten under lång tid har lett till att allt fler klienter
            tvingas konkurrera om socialtjänstens kompetens, behandlingsinsatser,
            tid och pengar. Det går ut över de barn som behöver samhällets
            stöd och hjälp allra mest.
          </note>
          <note>
            Det går såklart också ut över alla de socialsekreterare som kämpar
            för att få arbetssituationen att gå ihop och som i många fall
            går på knäna.
          </note>
          <note>
            Därför är jag glad att regeringen har tagit situationen på allvar
            redan från start och nu satsar på många av dessa verksamheter
            när man tillför medel och överväger regelförenklingar. Det viktiga
            är ju att de barn och ungdomar som kommer hit, som flytt för sina
            liv, får en bra start, en bra uppväxt och ett bra liv i Sverige.
          </note>
          <note>
            Fru ålderspresident! Å ena sidan görs det fantastiska insatser
            varje dag i Sverige för ensamkommande flyktingbarn. Det handlar
            framför allt om den personal som arbetar på boenden och i socialtjänsten
            och som gör sitt allra yttersta för att de barn och ungdomar som
            placeras ska känna sig trygga och må så bra som det bara är möjligt
            i den situation de befinner sig i och med de erfarenheter de bär
            med sig från krig och flykt.
          </note>
          <note>
            Det handlar om personal i skolan och i vården som gör sitt yttersta
            för att barnen ska få det bra och om alla de engagerade frivilligarbetare
            som tar av sin fritid för att göra ankomsten till Sverige lite
            bättre och för att skapa ett välkomnande och en bra introduktion
            till det svenska samhället. Och inte minst handlar det om alla
            de gode män och kontaktpersoner som ger barnen och ungdomarna
            en trygg punkt i vardagen.
          </note>
          <note>
            Å andra sidan är jag fullt medveten om den ibland mycket tuffa
            situa ­ tion som barnen, ungdomarna och personalen såväl i socialtjänsten
            som i skolan och på boendena har. Situationen är ansträngd.
          </note>
          <note>
            Vid en kartläggning som Socialstyrelsen gjort har 43 av 50 tillfrågade
            kommuner uppgett att de verksamheter som rör ensamkommande är
            allvarligt eller kritiskt påverkade. Det gäller både själva utredningsarbetet
            och möjlighet en att hitta placering till barnen.
          </note>
          <note>
            Hälften säger att det finns för få platser både i HVB och i familjehem.
            45 kommuner säger att övrig verksamhet påverkas av arbetet med
            ensamkommande.
          </note>
          <note>
            Dessutom vittnar kommunerna om hur priserna per natt på boenden
            ökat drastiskt och hur de tvingas betala skyhöga belopp till privata
            bolag för de ensamkommande flyktingbarnens boende. Detta är naturligtvis
            oerhört problematiskt. Därför har regeringen nu gett Myndigheten
            för vård - och omsorgsanalys i uppdrag att kartlägga och analysera
            HVB och konsulentstöd till familjehem och jourhem . Detta ska
            redovisas senast den 30 december i år. Uppdraget är avgränsat
            till HVB och konsulentstöd för barn och unga. Det har fokus på
            enskilt bedriven verksamhet, men på flera områden ska jämförelser
            göras med verksamheter som bedrivs i kommunal regi.
          </note>
          <note>
            Det är otroligt viktigt att vi har koll på vad vi får för de
            skattemedel som satsas.
          </note>
          <note>
            Fru ålderspresident! Barns bästa är en av våra främsta prioriteter.
            Därför krävs det ytterligare dialog med berörda myndigheter och
            kommuner om hur vi ska klara av att säkerställa barnperspektivet
            i alla delar av mottagandet av dessa barn och unga. För att vända
            situationen är det mycket som behöver göras.
          </note>
          <note>
            Vi ser ett tydligt behov av en översyn av hela mottagningssystemet.
            Det skulle exempelvis kunna ske genom ett tilläggsdirektiv till
            den utredning som redan finns, om en översyn av mottagande och
            bosättning av asylsökande och nyanlända. Men parallellt med att
            man hittar en långsiktig lösning måste vissa saker göras här och
            nu. Därför tror jag att regeringens insatser hittills har varit
            helt rätt.
          </note>
          <note>
            Regeringen har genomfört en mängd olika förändringar som vi vet
            kommer att skapa en bättre situation för de ensamkommande barnen.
          </note>
          <note>
            För första gången någonsin riktas pengar speciellt till den sociala
            barn- och ungdomsvården, som ska gå till personalförstärkning
            och satsningar på kompetens och kvalitet. Regeringen satsar 1
            miljard kronor under mandatperioden för detta. Genom den flyktingöverenskommelse
            som slöts förra året får landets kommuner också 8 miljarder kronor
            extra för att klara av situationen på ett bra sätt.
          </note>
          <note>
            Stödboe ndeformen för barn och unga, 16– 20 år, infördes i socialtjänstlagen
            den 1 januari 2016. Det var en reform som berörda parter länge
            efterfrågat.
          </note>
          <note>
            Socialstyrelsen har fått i uppdrag att utforma en satsning för
            att stärka bemanningen i den sociala barn- och ungdomsvården.
            De har också fått i uppdrag av regeringen att samordna informationsinsatser
            om familjehem, jourhem, kontaktpersoner, kontaktfamiljer, gode
            män och särskilt förordnade vårdnadshavare, samt att fördela 24
            miljoner till kommunerna för utveckling och kompetenssatsning
            inom den sociala barn- och ungdomsvården för socialsekreterare
            och chefer. Den 30 november förra året öppnades också Socialstyrelsens
            svarsfunktion med uppgift att besvara frågor och ge stöd till
            kommunernas socialtjänst med anledning av flyktingsituationen.
          </note>
          <note>
            Regeringen underlättar också kommunernas mottagande av ensamkommande
            barn. Det handlar om förenklingar av regelverket och om att minska
            den administrativa bördan. Kommunerna får även mer resurser för
            att de nyanlända barn som behöver skolgång ska få det.
          </note>
          <note>
            Den 28 januari i år gav regeringen Migrationsverket i uppdrag
            att ta fram en ny modell för anvisning av asylsökande ensamkommande
            barn och unga. I den modellen ska barnen anvisas till alla de
            290 kommunerna utifrån en fastställd andel av det totala antal
            som väntas söka asyl i Sverige. Det är på tiden att rika kommuner
            slutar att fly undan ansvar. Det vi kräver av EU måste vi också
            kunna lösa på hemmaplan – det är en fråga om trovärdighet.
          </note>
          <note>
            Fru ålderspresident! Sammanfattningsvis: Det är en ansträngd
            situa ­ tion, men regeringen tar den på allra största al l var.
            Det är glädjande att vi nu kan se flera goda exempel på hur ko
            mmunerna nu börjar använda de 8 miljarder som flyktingöverenskommelsen
            innebar. Man anställer exem ­ pelvis socialsekreterarassistenter,
            något som länge varit efterfrågat, och mycket mer.
          </note>
          <note>
            I Socialstyrelsens rapport från förra veckan stod det också klart
            att nästan alla kommuner nu klarar sitt arbete, även om läget
            fortfarande är ansträngt.
          </note>
          <note>
            Sverige behöver reformer. Vi behöver investeringar och nya samarbe
            ­ ten för att hålla ihop som land och gå stärkta ur den här situationen.
            Om hela Sverige arbetar tillsammans är det få saker som vi inte
            klarar av. Då kan krisen vändas till en framgång, och det är en
            möjlighet som vi inte får missa.
          </note>
          <note>
            (Applåder)
          </note>
          <note type="speaker">
            Anf. 4 CECILIA WIDEGREN (M) replik:
          </note>
          <note>
            Fru ålderspresident! Inledningsvis vill jag, precis som Yasmine
            Larsson gjorde i sitt anförande, framhålla alla som faktiskt varje
            dag kämpar oerhört hårt för att göra så mycket de kan för alla
            de ensamkommande och utsatta barn som i dag finns i Sverige. Det
            är enorma insatser som görs, inte minst av socialtjänstens medarbetare.
            Det kan vi tillsammans betona, är jag övertygad om.
          </note>
          <note>
            Men jag blir sedan oroad över Socialdemokraternas ingång i ett
            sådant här allvarligt läge. Vi kan nu konstatera att vi har ännu
            fler ensamkommande barn och unga hittills i år än tidigare år.
            Jag tror att man inför det ska vara oerhört ödmjuk och vara redo
            att ompröva, förnya och tänka på ett helt annorlunda sätt än vad
            man hittills har gjort för att mäkta med de stora ambitioner som
            vi ändå har när det gäller att hjälpa utsatta barn.
          </note>
          <note>
            På hearingen blev det väldigt tydligt när fackförbund och andra
            betonade att socialtjänst och socialtjänstlagen inte är riggade
            för den här situa ­ tionen – när så många under så kort tid behöver
            så mycket hjälp. Det gäller HVB , familjehem och elevhälsa, för
            att nämna några områden. Då är det viktigt att ompröva och förnya.
          </note>
          <note>
            Senast i dag valde Socialdemokraterna att avslå ungefär 160 olika
            yrkanden på socialtjänstens område. Inget föll Socialdemokraterna
            i smaken.
          </note>
          <note>
            Jag har en första fråga till Yasmine Larsson. Moderaterna föreslog
            redan den 29 oktober att vi skulle införa medicinska åldersbedömningar
            för att hjälpa just barn och unga och inte hjälpa andra som inte
            är barn och unga. Är Socialdemokraterna beredda att ompröva det?
          </note>
          <note type="speaker">
            Anf. 5 YASMINE LARSSON (S) replik:
          </note>
          <note>
            Fru ålderspresident! Jag håller med Cecilia om att det är en
            allvarlig situation som vi behöver se över. Vi har sagt att vi
            är redo att se över exempelvis mottagandesystemet för ensamkommande.
            Jag tror också att det är saker som vi måste titta på och som
            vi måste ompröva.
          </note>
          <note>
            Men jag tror att det är viktigt att vi håller fast vid och poängterar
            att situationen inte har uppkommit på grund av att vi har en flyktingkris
            och att det är många människor som kommer hit. Socialtjänsten
            var hårt ansträngd långt tidigare. Därför tror jag att det är
            viktigt att de åtgärder som vi vidtar också är långsiktiga. Vi
            behöver göra vissa saker här och nu, men vi behöver också se det
            ur ett perspektiv som handlar om att det här är åtgärder som ska
            hålla länge. Jag tror inte att det här är en situation som löses
            med tillfälliga och snabba reformer, utan vi behöver se över hela
            systemet. Vi kommer att behöva se över hela socialtjänstlagen.
            Vi kommer att behöva se över mottagandesystemet. Men låt oss göra
            det i den takt som krävs för att få långsiktiga lösningar!
          </note>
          <note type="speaker">
            Anf. 6 CECILIA WIDEGREN (M) replik:
          </note>
          <note>
            Fru ålderspresident! Jag vill upprepa min första fråga till Socialdemokraterna
            och Yasmine Larsson. Moderaterna föreslog den 29 oktober att man
            skulle möjliggöra medicinska åldersbedömningar just för att vi
            ska kunna hjälpa de m som är barn och unga och för att rätt insatser
            enligt socialtjänstlagen ska komma dem till del. Är Socialdemokraterna
            beredda att ompröva sitt tidigare ställningstagande och möjliggöra
            medicinska åldersbedömningar?
          </note>
          <note>
            Jag har en andra fråga till Yasmine Larsson – jag ger nu en möjlighet
            för Socialdemokraterna att svara på den i det andra replikskiftet.
            Man säger att man är beredd att förändra och göra andra långsiktiga
            insatser. Är man då beredd att tumma på kvaliteten i socialtjänsten?
            Är man beredd att sänka kraven ytterligare? Det är redan i dag
            låga krav på kvalitet. Alla boenden har inte ens ett generellt
            tillstånd för att utöva sin verksamhet. Vi vet inte i grunden
            om man gör helt rätt från början enligt de kvalitetskrav som vi
            ställer från Sveriges riksdag.
          </note>
          <note>
            Det är mina två konkreta frågor till Socialdemokraterna.
          </note>
          <note type="speaker">
            Anf. 7 YASMINE LARSSON (S) replik:
          </note>
          <note>
            Fru ålderspresident! Jag tror att det är viktigt att vi i den
            situation vi befinner oss i tar de myndigheter och de verksamheter
            som arbetar med det här på allvar, som säger att det är ett problem
            i dag att vi inte vet vilken ålder de som till ex empel finns
            i skolan och på HVB har.
          </note>
          <note>
            Nej, jag tror inte att det är bra att tumma på kvaliteten i den
            situation som vi befinner oss i. Men jag tror att det är viktigt
            att vi hittar lösningar för de här verksamheterna och att vi lyssnar
            på verksamheterna och myndigheterna för att hitta bra lösningar
            också framöver. Jag tror som sagt inte att det här är en situation
            som vi bara har här och nu. Det är en situation som vi måste lösa
            på lång sikt. Det är viktigt att vi inte gör lösningar bara i
            den situation som vi i dag är i utan också vågar se framåt.
          </note>
          <note type="speaker">
            Anf. 8 EMMA HENRIKSSON (KD) replik :
          </note>
          <note>
            Fru ålderspresident! Jag tänker börja ungefär där det förra replikskiftet
            slutade.
          </note>
          <note>
            Yasmine Larsson säger att det inte är ett läge där vi ska göra
            tillfälliga saker, utan det behövs åtgärder som ska hålla länge.
            När det gäller de generella utmaningar som socialtjänsten har
            och har haft under en längre period håller Kristdemokraterna helt
            och hållet med. Det är viktigt att vi ser över de grundläggande
            förutsättningarna för att vi ska kunna ha en organisation och
            resurser. Det handlar om förutsättningar för att socialtjänsten
            på ett grundläggande sätt och med god kvalitet ska kunna hjälpa
            barn, familjer och andra i utsatta situationer som man kan hamna
            i.
          </note>
          <note>
            Men nu har vi en unik situation. I den lägesrapport som MSB kom
            med den 20 oktober förra året uppmärksammade man för första gången
            hur särskilt utsatt läget och situationen var för de ensamkommande
            barnen. Det var den 20 oktober. Sedan har det här återkommit.
            Hela november har gått. Hela december har gått. Hela januari har
            gått. Hela februari har gått.
          </note>
          <note>
            Det här betänkandet föranleddes av att Kristdemokraterna i och
            med det nya och unika läge vi hade väckte en motion med ett förslag
            om hur vi ska kunna hantera just den här situationen, som är unik
            och behöver särskilda lösningar. Då är utskottets svar att det
            krävs en översyn av mottagningssystemet som skulle kunna ske genom
            ett tilläggsdirektiv till utredningen om en översyn av mottagande
            och bosättning av asylsökande och nyanlända. Och frågorna skulle
            kunna beaktas vad gäller en ny ordning för boende i samband med
            mottagandet.
          </note>
          <note>
            Det har gått mer än fyra hela månader. Varför har ni inte gjort
            det här under den tiden? På andra områden har regeringen visat
            att man kan göra saker snabbt.
          </note>
          <note type="speaker">
            Anf. 9 YASMINE LARSSON (S) replik:
          </note>
          <note>
            Fru ålderspresident! Jag har stor förståelse för Emma Henrikssons
            och Kristdemokraternas förslag. Vi är i behov av att se över mottagandesystemet.
            Jag tror att man måste göra det, och jag tror att det är bra att
            ge ett tilläggsdirektiv till den utredning som redan finns i dag.
          </note>
          <note>
            Men jag är inte övertygad om att det förslag som Emma Henriksson
            och Kristdemokraterna lägger fram är det bästa förslaget. Jag
            är heller inte övertygad om att det är det förslag som de berörda
            verksamheterna och myndigheterna tycker är bäst. Jag tror att
            vi behöver utreda detta ordentligt. Jag tror att det är en reform
            som behöver finnas lång tid framöver och att vi ska utreda det
            grundligt. Låt oss göra det! Låt oss försöka ge ett till l äggsdirektiv
            till den utredning som finns och se över möjligheterna att ändra
            exempelvis ansvarsförhållandet mellan kommun och stat!
          </note>
          <note type="speaker">
            Anf. 10 EMMA HENRIKSSON (KD) replik:
          </note>
          <note>
            Fru ålderspresident! Jag blir inte jättemycket lugnare av att
            höra att ni tänker att det här eventuellt kan vara ett bra förslag
            men kanske inte det bästa och mest ändamålsenliga. Jag är också
            ödmjuk inför det. Det är klart att det kanske inte är lösningen
            med stort L, men det kan vara en dellösning.
          </note>
          <note>
            För att man ska kunna genomföra en sådan här sak måste man börja
            utreda och börja se: Är det här det bästa, eller behöver man vrida
            på det på något sätt? I stället avstyrker utskottet vårt förslag
            och säger att man kanske skulle kunna lägga in det i ett direktiv
            och en utredning som kanske skulle kunna börja jobba så småningom.
          </note>
          <note>
            Sedan den 20 oktober har vi förspillt tid. Vi har blivit överens
            om att vi ska ge mer resurser till kommuner och landsting för
            att de ska kunna utföra arbetet. Det är bra. Det är viktigt. Det
            är också en del av lösningen. Men vi har inte gett de verksamheter
            som ska ta detta stora ansvar tillräckliga förutsättningar att
            lösa detta.
          </note>
          <note>
            Vi har alla hört kommuner säga att det inte bara handlar om pengar.
            Det handlar även om andra förutsättningar. Om man sätter ut annonser
            och söker nya medarbetare till sin socialtjänst och inte får sökande
            räcker det inte att man har pengar på kontot för utbetalning av
            löner. Det måste faktiskt finnas någon som kan utföra arbetsuppgiften.
            Det hjälper inte att vi har socialsekreterare om de får lägga
            en stor del av sin arbetstid på att resa kors och tvärs över landet
            i stället för att fokusera på att göra det som bara de kan göra
            och det som de kan göra bäst.
          </note>
          <note>
            Vi behöver unika lösningar eftersom det är en unik situation.
            Och det ska vara ett komplement till det som vi behöver göra också
            för det långsiktiga och det hållbara, som självklart måste vara
            den totala ambitionen och som jag bedömer att vi alla är överens
            om.
          </note>
          <note>
            Frågan är: Varför har ni inte under den tid som redan har gått
            gett till l äggsdirektiven? Varför har ni väntat?
          </note>
          <note type="speaker">
            Anf. 11 YASMINE LARSSON (S) replik:
          </note>
          <note>
            Fru ålderspresident! Som jag inledde med att säga har jag stor
            förståelse för den frustration som man känner, inte bara från
            Kristdemokraterna utan överallt. Det är en unik situation. Man
            kan tänka sig att det kan finnas unika lösningar. Man kan också
            tänka sig att det kan finnas lösningar som håller under lång tid
            men som tas fram i en unik situation.
          </note>
          <note>
            Jag tror att vi är i stort behov av andra möjligheter, andra
            reformer och ett annat sätt att ansvarsfördela. Men jag är helt
            övertygad om att vi måste utreda möjligheterna att göra en förändring
            som fungerar i dag men som också fungerar på sikt.
          </note>
          <note>
            Det förslag som Kristdemokraterna lägger fram har jag, som sagt,
            stor förståelse för. Men jag är inte övertygad om att exempelvis
            Statens institutionsstyrelse ska ha ansvaret och så vidare.
          </note>
          <note>
            Jag är helt övertygad om att något behöver göras. Men jag är
            inte övertygad om att detta är rätt sätt att göra det på.
          </note>
          <note type="speaker">
            Anf. 12 CARINA HERRSTEDT (SD):
          </note>
          <note>
            Fru ålderspresident! Det finns mycket allmänt att säga om frågan
            om ensamkommande barn. Om jag skulle säga allt som jag känner
            och som oroar mig skulle de åtta minuter som jag har anmält inte
            räcka till. För att inte sväva ut alltför mycket tänker jag vara
            ganska kortfattad och fokusera på det betänkande som vi debatterar
            i dag. Det har inte tillkommit på grund av att regeringen har
            lagt fram något förslag, utan det har tillkommit på grund av motioner
            som har kommit in på olika sätt.
          </note>
          <note>
            Motionerna handlar bland annat om att inrätta ett nationellt
            kriscentrum, kommunernas ansvar för rekryteringar och förutsättningar
            för familjehem och jourhem. Det är viktiga saker som lyfts fram
            i motionerna. Det svar som ges med anledning av motionerna är
            att regeringen på ett eller annat sätt jobbar med frågorna. Det
            är såklart jättebra. Men vi hör här i dag att det uppenbarligen
            inte är tillräckligt.
          </note>
          <note>
            Utskottet har på förekommen anledning fått mycket information
            och många lägesrapporter från olika myndigheter, och alla vittnar
            om ett havererat system. Någon myndighet valde att kalla det kortslutning
            i systemet.
          </note>
          <note>
            Den information som vi har fått till utskottet har i allra högsta
            grad varit alarmerande och inte minst chockerande. Att sitta och
            höra hur illa det är gör ont i hela kroppen. Jag är nämligen av
            den bestämda uppfattningen att om Sverige som land har bestämt
            sig för att på ett eller annat sätt öppna famnen och ta emot så
            många ensamkommande måste vi också kunna göra det på ett bra och
            säkert sätt. Det anser jag att vi inte gör i dag.
          </note>
          <note>
            Den alarmerande information som vi har fått av myndigheter berör
            inte bara de ensamkommande barnen. Den handlar också om verksamheten
            som sådan. Det är en hårt belastad verksamhet som bland annat
            har till uppgift att utreda och eventuellt placera barn i noga
            granskade hem, men man kan i dag inte göra ett bra jobb. När situationen
            är som den är drabbas såklart inte bara de ensamkommande som ska
            utredas utan även sociono ­ mer och annan personal.
          </note>
          <note>
            Många kommuner har, som vi har hört här i dag, lex Sarah-anmält
            sig själva för att de inte har lyckats fullgöra sina förpliktelser
            och inte har kunnat följa den lagstiftning som finns.
          </note>
          <note>
            Arbetsbelastningen har dessutom inneburit att barn har placerats
            utan att deras specifika behov har utretts och utan möjlighet
            till vidare uppföljning, vilket kan bli livsavgörande för barn
            och unga.
          </note>
          <note>
            Arbetsbelastningen har också lett till att socionomer väljer
            att sluta för att de inte klarar av den press och den stress som
            arbetet har kommit att innebära. Att ständigt arbeta men aldrig
            komma i kapp och känna sig nöjd med det arbete som man gör har
            inte sällan varit orsaken.
          </note>
          <note>
            Personalen inom vård och omsorg gör ett fantastiskt arbete under
            rådande omständigheter. Men risken för att många slutar för att
            de inte orkar fortsätta är överhängande. Därför menar jag att
            det är viktigt att poängtera, som vissa har gjort här, att det
            är systemet, regelverket, en felaktigt förd politik och de dåliga
            förutsättningarna som har orsakat detta. Det är inte yrkeskårens
            fel.
          </note>
          <note>
            Vi kan kalla det för kortslutning i systemet, ett socialt haveri
            eller vad vi vill. Men någonting måste göras, och det måste göras
            skyndsamt.
          </note>
          <note>
            Det är inte rimligt att vi har k ommuner som placerar barn i
            HVB och i familjehem som inte ens har blivit godkända att bedriva
            någon verksamhet på grund av att ingen har haft tid att kolla
            upp dem. Snarare har man i kommunerna dragit en lättnadens suck
            över att lösa dagens problem och hitta några få lediga platser.
            Vi kan alltså ha outredda barn i en verksamhet eller i ett hem
            som inte ens har tillstånd att bedriva en verksamhet, och detta
            i en tid då regeringen nyligen har stängt dörren för dem som har
            velat söka bidrag för den vanvård som de utsattes för när de var
            unga. Vad är det som säger att vi inte får ett liknande scenario
            framöver?
          </note>
          <note>
            Det finns redan larmrapporter om att många barn, framför allt
            flickor, utnyttjas för att sköta hem och hushåll, passa barn med
            mera så till den milda grad att de inte hinner göra sina läxor
            eller delta i fritidsaktiviteter. Detta går såklart inte att jämföra
            med vanvård, men vem vet vad som händer bakom de stängda dörrar
            som vi ännu inte har lyckats öppna oc h granska?
          </note>
          <note>
            Av Migrationsverkets prognos från förra månaden framgår det att
            12 000 – 27 000 ensamkommande kan komma att söka asyl i Sverige
            2016. Detta är alltså vad som beräknas vänta en redan hårt ansatt
            verksamhet som dessutom lider brist på socionomer.
          </note>
          <note>
            Socialtjänsten och hälso- och sjukvården har redan tidigare,
            före denna krissituation, varit under stor press och hårt belastad.
            När situationen nu är extraordinär krävs det också extraordinära
            åtgärder, kanske större åtgärder och förslag än de som vi har
            sett i dag.
          </note>
          <note>
            När de gäller HVB rapporterar Inspe ktionen för vård och omsorg,
            Ivo , om undermåliga lokaler, bristande bemanning och säkerhet,
            ensamkommande som lämnas ensamma, flickor och pojkar blandat.
            Man rapporterar också om stora problem med vägglöss med mera.
          </note>
          <note>
            Ett annat problem som också lyfts fram av olika myndigheter är
            det faktum att många av de ensamkommande är äldre än vad de egentligen
            har uppgett, vilket kan leda till problem i verksamheten och när
            det gäller säkerheten för övriga boende.
          </note>
          <note>
            Någon större möjlighet att anmäla att någon har uppgett felaktig
            ålder finns dock inte på grund av sekretessen. Därför menar vi
            att man skyndsamt måste lägga fram ett förslag för att se över
            den sekretesslagstiftning som finns på området. Vi menar också
            att det är minst lika viktigt och minst lika brådskande att lägga
            fram förslag när det gäller åldersbestämning.
          </note>
          <note>
            I dag finns tyvärr inget sådant förslag att ta ställning till,
            men jag förutsätter att statsrådet och regeringen har reagerat
            med samma oro som vi andra. Jag förutsätter också att viljan att
            komma till rätta med problematiken är lika stark som hos oss och
            att detta görs ytterst skyndsamt.
          </note>
          <note>
            Det är inte rimligt att vi har personer som uppenbart är äldre,
            och som i vissa fall har konstaterats vara äldre, än vad som har
            uppgetts och räknas in i kategorin ensamkommande barn och befinner
            sig i verksamheten och riskerar att denna påverkas negativt.
          </note>
          <note>
            Gällande regelverk bakbinder således personalen. Dessutom rapporteras
            det om att det varierar i landet när det gäller hur man hanterar
            frågan, vilket i sig också är ohållbart och orimligt.
          </note>
          <note>
            Staten måste ta ett större ansvar än i dag gentemot kommunerna,
            vilkas situation är hårt ansatt. Jag vet att en del redan görs,
            men det finns all anledning att se över hur man på bästa sätt
            kan skapa bättre förutsättningar för kommunerna och framför allt
            säkerställa likvärdighet i alla kommuner genom tydliga riktlinjer
            och minimikrav.
          </note>
          <note>
            Fru ålderspresident! Framför allt behöver Sverige, som någon
            har sagt, få andrum att återhämta sig. Vi måste få till stånd
            en ansvarsfull invandrings- och integrationspolitik. Vi kan inte
            fortsätta att ha den generösa invandring som vi har i dag om vi
            inte kan göra det på ett bra sätt.
          </note>
          <note>
            Det är dags att börja inse hur verkligheten ser ut. Vi kan inte
            avfärda det hela med att säga att situationen vi har i dag inte
            har uppkommit på grund av flyktingströmmen. Det är dags att börja
            ta ansvar!
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 13 EMMA HENRIKSSON (KD) replik:
          </note>
          <note>
            Fru ålderspresident! Det är ett mycket allvarligt läge. Det tror
            jag inte att någon vare sig i det här rummet eller utanför det
            kommer att förneka. Men det är också viktigt att vi på ett korrekt
            sätt beskriver de utmaningar som finns för att vi ska kunna hitta
            lösningar som faktiskt siktar mot reella problem.
          </note>
          <note>
            Därför blev jag lite bekymrad när vi i förrgår, tror jag att
            det var, på Sverigedemokraternas hemsida – jag kollade precis,
            och det ligger fortfarande kvar – fick läsa en redogörelse för
            vad som har berättats för oss i utskottet i samband med hanteringen
            av den här frågan. Pressmeddelandet inleds med: ”Personal som
            bär pistol och barn som ingen vet var de är. Detta är verkligheten
            på många av de HVB-hem som ökar i antal i Sverige”, och så fortsätter
            det.
          </note>
          <note>
            Jag har varit med på utskottets samtliga sammanträden. Jag har
            också haft kontakt igen med de myndigheter som har pratat om just
            säkerhetsfrågorna och fått bekräftat min bild av vad de sa och
            hur det faktiskt ser ut. Vi har till utskottet inte fått information
            om att någon ska ha burit specifikt pistol. Den uppgift vi fick
            – den uppgift som är korrekt och sann – är att det är en företrädare,
            alltså en huvudman, som vid ett tillfälle på ett boende har varit
            beväpnad. Vad för typ av beväpning det var, det vill säga om det
            var någon form av stickvapen eller så, har vi ingen aning om.
            Det har nämligen inte framkommit.
          </note>
          <note>
            Min fråga till Sverigedemokraterna är därför: Förutom att ni
            siktar in er enbart på åldersfrågan, som också är viktig och som
            jag gärna kommer tillbaka till, är det inte viktigt för er att
            beskriva verklighetens stora problem korrekt i stället för att
            måla upp en bild som ger en annan verklighetsbeskrivning än vad
            som faktiskt är fallet?
          </note>
          <note type="speaker">
            Anf. 14 CARINA HERRSTEDT (SD) replik:
          </note>
          <note>
            Fru ålderspresident! På tal om att beskriva verkligheten som
            den är: Emma Henriksson säger att jag skulle ha siktat in mig
            enbart på åldersbestämning, och det är ju inte riktigt korrekt.
            Jag talade om problemen med socionomer, problemen med att vi inte
            kan få tag i boenden och så vidare. Att jag bara skulle ha riktat
            in mig på just åldersbestämning är alltså inte en riktigt korrekt
            beskrivning det heller, om vi ska utgå från sådana.
          </note>
          <note>
            Vad gäller det som togs upp på utskottsmötet står såklart ord
            mot ord. En del har sekretess och kan inte framföra sin åsikt,
            men det sas att man hade sett fall där någon bar pistol. Man sa
            pistol, och man nämnde att den satt i linningen och så vidare.
            Det är klart att det kanske inte har framgått hur många, men att
            det hade förkommit fall sa man. Om det sedan skulle vara ett eller
            flera går såklart att kontrollera i efterhand. Att man inte vet
            var barnen är framkom tydligt, och att barn försvinner är ingen
            hemlighet.
          </note>
          <note>
            Det är alltså den beskrivning vi har fått och som Sverigedemokraterna
            senare har redogjort för.
          </note>
          <note type="speaker">
            Anf. 15 EMMA HENRIKSSON (KD) replik:
          </note>
          <note>
            Fru ålderspresident! Jag har inte bara pratat med den myndighet
            som faktiskt var där och redogjorde för vad som sas och, inte
            mindre viktigt, vad som faktiskt har hänt – vad de faktiskt har
            sett på sina inspektioner. Det har handlat om ett ärende. Det
            är klart att det är fruktansvärt allvarligt, men man kan inte
            ge bilden att det är detta som är den stora utmaningen.
          </note>
          <note>
            När det gäller Sverigedemokraternas förslag och att jag uttryckte
            det som att det är det ni har riktat in er på beror det på att
            jag tittar på vilka förslag Sverigedemokraterna de facto lägger
            fram. Jag har inte i våra handlingar, i behandlingen av detta
            ärende eller i något annat som gäller de ensamkommande barnen
            sett något förslag som Sverigedemokraterna har presenterat, yrkat
            på eller lämnat in en motion om som handlar om att förbättra situationen
            för de barn vi de facto har ett ansvar för. Det skulle glädja
            mig mycket om Sverigedemokraterna hade sådana förslag, men jag
            har inte kunnat se något sådant. Därför får Carina Herrstedt jättegärna
            redogöra för om Sverigedemokraterna har sådana konkreta förslag.
          </note>
          <note>
            Min andra fråga gäller specifikt åldersbedömningar. Det är nämligen
            allvarligt om det är så att vuxna personer befinner sig på boenden
            som är för barn, och i så fall ska vi åtgärda det. Vi måste hitta
            bättre sätt. Vi har fått indikationer på att man på vissa håll
            bedömer att sekretessen kan vara ett hinder. Vi har också indikationer
            på att det finns kommuner där man, om det är någon man bedömer
            som vuxen, utan problem kontaktar Migra ­ tionsverket. Sedan är
            den personen inom ett dygn på ett boende för vuxna.
          </note>
          <note>
            Frågan till Sverigedemokraterna blir: Hur bekymrade är ni i det
            fall det skulle vara så att vi riskerade att bedöma ett barn som
            vuxen?
          </note>
          <note type="speaker">
            Anf. 16 CARINA HERRSTEDT (SD) replik:
          </note>
          <note>
            Fru ålderspresident! Först och främst har det inte funnits möjlighet
            att inkomma med motioner till det här betänkandet, utan det handlar
            om mo ­ tioner som har lämnats in sedan tidigare.
          </note>
          <note>
            När det gäller vad vi har som förslag har vi talat om åldersbestämning
            och om att förändra sekretesslagstiftningen för att kunna skydda
            både dem som är äldre och dem som är yngre. Vi har också sedan
            tidigare budgeterat för antalet socionomer, vilket i sin tur påverkar
            om de barn som de facto kommer hit får den hjälp de förtjänar.
            Det är bland annat de frågorna vi har lyft upp.
          </note>
          <note>
            När det gäller sekretessen är det ganska klart och tydligt vad
            som gäller inom socialtjänstlagen. Det står så här: ”På grund
            av sekretessen som gäller inom socialtjänsten (26 kap. OSL) får
            inte socialtjänsten – vare sig socialsekreteraren eller vårdgivaren
            – om det inte står klart att uppgiften kan röjas utan att den
            enskilde eller någon närstående till honom lider men – kontakta
            Migrationsverket angående eventuella misstankar kring uppgiven
            ålder.”
          </note>
          <note>
            Om någon är felaktigt bedömd får man alltså inte kontakta Migrationsverket
            och påtala detta. Där har vi ett jättestort problem, och vi föreslår
            att man ser över sekretesslagstiftningen just för att skydda de
            barn som är på boenden i dag.
          </note>
          <note type="speaker">
            Anf. 17 JAN LINDHOLM (MP):
          </note>
          <note>
            Fru ålderspresident, åhörare och ledamöter! Socialutskottets
            betänkan ­ de 18 om ensamkommande barn är ett så kallat motionsbetänkande,
            vilket bland annat betyder att betänkandet inte hanterar några
            förslag från regeringen.
          </note>
          <note>
            Med anledning av Cecilia Widegrens anförande och den problembeskrivning
            hon gav vill jag, fru ålderspresident, inleda mitt anförande på
            följande sätt.
          </note>
          <note>
            I oktober 2007 antog Nordiska rådet mitt förslag om att de nordiska
            länderna i internationella forum, till exempel EU och FN, skulle
            starta ett arbete med att skapa regler för de stora migrationsvågor
            som vi var många som redan 2006 ansåg var tydligt i antågande.
            De nordiska ländernas rege ­ ringar, inklusive den konservativa
            alliansregeringen, var dock inte särskilt entusiastiska inför
            rekommendationen från Nordiska rådet. Ni i allians ­ regeringen
            har alltså ett mycket stort ansvar för den uppkomna situationen.
          </note>
          <note>
            Att de stora folkvandringar vi nu ser i världen har varit på
            gång sedan lång tid har nog de flesta som arbetat med internationella
            frågor och biståndsfrågor insett sedan länge. Det förändrade klimatet
            i världen förorsakar både svår torka i många områden och översvämningar
            i andra områden. Det leder i båda fall till svårigheter att försörja
            sig, vilket tvingar folk att röra på sig. Det leder i sin tur
            till trängsel i de områden där det finns dricks vatten och jord
            att odla.
          </note>
          <note>
            När folkgrupper rör sig är det faktiskt ofrånkomligt att det
            uppstår konflikter. I dagsläget säger man att minst 60 miljoner
            människor är på flykt och att närmare 1 miljon av dem befinner
            sig i läger eller på väg i södra Europa, främst i Grekland och
            i Balkanområdet. Bland dem finns många, många barn, och en del
            av dem står utan några vuxna anhöriga.
          </note>
          <note>
            Naturligtvis skulle jag än en gång kunna slå mig för bröstet
            och säga: Vad var det jag sa? Men det finns naturligtvis ingen
            glädje i att återigen ha rätt i sak. Tvärtom är det med stor sorg
            som jag konstaterar att våra nordiska regeringar, inklusive alliansregeringen,
            inte förmådde nå den klarsyn som Nordiska rådet lyckades lyfta
            sig till hösten 2007.
          </note>
          <note>
            Att det i grunden är klimatförändringen som är den bakomliggande
            orsaken till de stora globala folkomflyttningar som vi nu bara
            ser början på, och som kommer att prägla de närmaste årtiondena,
            är det tyvärr fortfarande många som försöker blunda för och till
            och med förnekar.
          </note>
          <note>
            När EU-länderna nu försöker fördela ansvaret för mottagandet
            under den stress som de redan pågående stora folkvandringarna
            innebär kanske en del börjar inse att det hade varit klokt att
            förhandla fram regelverk för den hanteringen i tid, under lugnare
            former. Hade de nordiska ländernas regeringar lyssnat till Nordiska
            rådet 2007 kanske vi hade haft ett regelverk på plats redan 2011–2012
            och en organisation på plats kanske redan för något eller några
            år sedan för att hantera den situation vi i dag befinner oss i.
            Det är bara sorgligt att det då, för nio år sedan, inte fanns
            en vilja att ta tag i situationen.
          </note>
          <note>
            Fru ålderspresident! Under 2015 anlände fler än 160 000 flyktingar
            till vårt land, och av dem var över 35 000 ensamkommande barn.
            Detta har nästan alla här redan påpekat.
          </note>
          <note>
            Bakgrunden till den motion i betänkandet som inte härrör från
            allmän ­ na motionstiden, utan som är väckt med anledning av händelse
            av större vikt som det heter, är den dramatiska ökning av såväl
            flyktingar som ensamkommande barn som skedde under hösten 2015.
            Det var över 39 000 ankommande i oktober och över 36 000 i november.
            Av dessa var drygt 9 000 ensamkommande barn under oktober och
            bara marginellt färre under november. Självklart är den enorma
            förändring som har skett väldigt svårhanterlig för vårt land.
          </note>
          <note>
            Jag har därför full förståelse för den nästan desperation som
            återspeglas i motionen från november med anledning av den dramatik
            som då utspelade sig på många platser runt om i landet. Det var
            många som drogs med i den nästan krisstämningsartade känslan,
            som det självklart fanns fog för under senhösten.
          </note>
          <note>
            Utan tvekan innebär en så stor verklighetsförändring som vi såg
            i höstas att vi måste ställa oss frågor kring huruvida den organisation
            och den ansvarsfördelning som vi har i vårt land är funktionell
            och den rätta. Frågan kan ställas, som man gör i motionen, om
            staten ska ta mer ansvar. Är det just för ensamkommande barn staten
            ska ta ett ökat ansvar eller är det för andra delar? Behövs det
            en annan myndighetsstruktur? Ska kommunernas ansvar utvecklas
            och förändras på något sätt? Det finns många komponenter att fundera
            på när det gäller att hantera den nya verklighet som jag menar
            att vi befinner oss i.
          </note>
          <note>
            Vi i Miljöpartiet delar utskottets uppfattning att den förändrade
            verk ­ ligheten, troligen under lång tid framöver, innebär förhöjda
            nivåer av an ­ kommande flyktingar och att det i sin tur motiverar
            eller, på politikerspråk, föranleder en översyn av former för
            ansvarsfördelning mellan stat och kommun. Vi utgår från att regeringen
            kommer att initiera ett sådant mer långsiktigt arbete. Det förutsätter
            utredningar som måste få ta sin tid. Det är alltid farligt att
            ha för bråttom med att göra stora förändringar i krissitua ­ tioner.
            Det kan straffa sig i slutändan. Det är ungefär så som jag tycker
            att man ska argumentera för att avslå motionen. Den är bra som
            en återspeg ­ ling av situationen och stämningen då, men åtgärderna
            måste ha en mer långsiktig och genomtänkt grund.
          </note>
          <note>
            Självklart måste den aktuella situationen hanteras. Och som tur
            är har vi både en regering och många myndigheter som i höstas
            lugnt och sansat tog sig an situationen, som vi väl kan kalla
            för en oväntad utveckling.
          </note>
          <note>
            I betänkandet finns beskrivet en jättearsenal av beslut och åtgärder
            som regeringen och myndigheterna vidtog, och fortsatt vidtar,
            med anledning av det som hände i höstas och för att hantera de
            problem som löpande uppdagas. Bland annat tillfördes ett stort
            antal miljarder – 11 miljarder har jag för mig att det står i
            betänkandet – på grund av det ansträngda läget, varav huvuddelen
            går till kommunerna.
          </note>
          <note>
            Jag ser att tiden har gått fort, så jag tänker inte ta kammarens
            tid i anspråk för att räkna upp alla de regelförenklingar och
            medelstilldelningar som finns uppräknade i betänkandet. Dels har
            Socialdemokraterna redan berättat om det, dels antar jag att ministern
            kommer att säga mer om det.
          </note>
          <note>
            Fler uppföljnings- och utvärderingsuppdrag har också lämnats,
            och det tror jag är viktigt för att vi ska dra lärdom av det som
            har hänt.
          </note>
          <note>
            Det finns alltid en del mindre seriösa aktörer som när det sker
            stora förändringar från samhällets sida ser möjligheter att tjäna
            stora pengar. Vid överlappningar från ett system till ett annat
            är det normalt – jag har varit med så länge att jag tror att jag
            kan säga det – att samhället har svårt att klara kvalitetskontrollen
            vid förändringar av hur man löser frågor.
          </note>
          <note>
            När verkligheten förändras så snabbt som den gjorde i höstas
            krävs också snabba åtgärder. Det finns förslag i motionerna från
            allmänna mo ­ tionstiden som behandlas i betänkandet. När jag
            läser motionerna tycker jag att verkligheten har förändrats så
            mycket att det mesta som står i dem redan är överspelat. Därför
            tycker jag att man kan avslå även dessa och bifalla utskottets
            förslag till beslut.
          </note>
          <note>
            Regeringen rustar nu upp våra system personellt genom att tillföra
            resurser så att fler människor kan anställas på de ställen där
            det behövs. Man tillför också andra typer av resurser, justerar
            lagar och annat som man kan göra snabbt utan stora utredningar.
            Detta gör man för att Sverige ska klara att ta det ansvar som
            ju ett rikt och välmående land måste ta i en tid då det är väldigt
            svårt för hela mänskligheten, för så ser det ut i dag.
          </note>
          <note>
            Folkvandringarna kommer att öka i takt med att klimatet på planeten
            blir alltmer oberäkneligt så att det blir allt svårare att leva
            här. Därför är det viktigt att Sverige nu växlar över från att
            se den nya verkligheten – vi måste inse att det är en ny verklighet
            – som exceptionell och krisartad till att i stället ställa om
            och inse att vi har en ny vardag som vi måste hantera. Vi måste
            bygga infrastruktur, bostäder och allt annat som behövs för att
            till exempel de ensamkommande barnen som kommer till Sverige ska
            kunna utveckla sin fulla potential och berika alla oss andra i
            framtiden.
          </note>
          <note>
            Som påpekats tidigare får självklart inte ambitionen att klara
            denna uppgift ske på bekostnad av att andra ansvarsområden som
            myndigheterna har, till exempel socialtjänsten, blir eftersatta.
            Det finns tydligt redovisat i betänkandet med citat av flera av
            socialministerns interpellationssvar och svar på frågor.
          </note>
          <note>
            Jag vill avsluta med att säga att även om antalet ensamkommande
            barn för tillfället inte är så stort – det är fortfarande stort
            , 600 i januari – måste vi rigga en förmåga att hantera en betydligt
            högre och troligen mycket långvarig, kanske rentav permanent,
            hög nivå.
          </note>
          <note>
            (Applåder)
          </note>
          <note type="speaker">
            Anf. 18 EMMA HENRIKSSON (KD) replik:
          </note>
          <note>
            Fru ålderspresident! Jag tackar dig, Jan Lindholm, för möjligheten
            att ställa några frågor och möjligen också ge något svar, för
            det lät i ditt anförande som att det kanske inte står riktigt
            klart för dig vad vi kristdemokrater har föreslagit.
          </note>
          <note>
            Jag vill dock börja i den ände som handlar om Miljöpartiets agerande.
            Du nämnde i ditt anförande att det enligt ert förmenande är farligt
            att ha för bråttom. Så kan det absolut vara ibland. Men låt mig
            ställa det förslag vi har lagt fram i relation till hur Miljöpartiet
            och Socialdemokraterna agerade under hösten.
          </note>
          <note>
            Med bara några dygns varsel lade regeringen först fram förslag
            om att stänga bron till Danmark, men det förslag som slutligen
            lades på riksdagens bord handlade om att införa id-kontroller.
          </note>
          <note>
            Dessa förslag gick inte ens ut på ordentlig remiss. Ingen organisation
            som företräder mänskliga rättigheter fick möjlighet att ha synpunkter
            på arbetsmaterialet, alltså ett material som inte ens vi förtroendevalda
            och än mindre en enskild medborgare i landet fått möjlighet att
            titta på innan lagrådsremissen skickades iväg. Då hade regeringen
            otroligt bråttom.
          </note>
          <note>
            Miljöpartiet var ett av de partier som stod bakom att införa
            en tillfällig lag i tre år som tillåter id-kontroller i sex månader
            i taget.
          </note>
          <note>
            Nu talar vi om ensamkommande barn och om att införa en socialtjänstjour
            som kan verka över hela landet och rekrytera personal och familjehem.
          </note>
          <note type="speaker">
            Anf. 19 JAN LINDHOLM (MP) replik:
          </note>
          <note>
            Fru ålderspresident! Jag uppfattar att Emma Henriksson jämför
            äpplen och päron. Det handlar om att dels lösa en akut situation,
            dels bygga en struktur för att hantera problemet långsiktigt.
          </note>
          <note>
            Jag kan ha missuppfattat Kristdemokraternas motion. Jag uppfattar
            att det är ett förslag till en del av den långsiktiga lösningen.
            Men har jag missförstått och det var ett förslag till en sorts
            krislösning tror jag att ni skulle ha hittat en annan form än
            att skriva en motion.
          </note>
          <note>
            Vi måste kunna skilja på dessa båda saker.
          </note>
          <note>
            I höstas hade vi kurvor som pekade åt ett håll. Jag tror att
            Emma Henriksson egentligen är lika insatt som jag i vad våra myndigheter
            sa om hur det såg ut med snabbt ökande sjukskrivningar och med
            myndighet efter myndighet som var mycket nära att inte klara av
            ens de mest basala funk ­ tionerna. Emma Henriksson vet mycket
            väl att det i det läget fördes en diskussion om huruvida systemet
            skulle kollapsa eller inte.
          </note>
          <note>
            Det är något helt annat än att diskutera det jag upplever att
            vi utifrån detta motionsbetänkande gör nu. Det handlar om hur
            vi ska klara av att bygga upp de resurser som behövs för att i
            framtiden klara en situation som jag menar kommer att vara rätt
            annorlunda än för några år sedan, med en betydligt högre nivå
            av mottagande.
          </note>
          <note type="speaker">
            Anf. 20 EMMA HENRIKSSON (KD) replik:
          </note>
          <note>
            Fru ålderspresident! Det är möjligt att det kan uppfattas som
            att jämföra äpplen och päron. Det jag jämför är hur regeringen
            agerade på ett område i höstas och hur Miljöpartiet, som en del
            av regeringen, har valt att agera på ett annat område, nämligen
            det område vi talar om nu.
          </note>
          <note>
            Vi vet att det i dag, flera månader senare, finns barn som fortfarande
            inte har fått en individuell bedömning och att det boende de bor
            på ännu inte har blivit ordentligt utrett. Det är fortfarande
            en krissituation för de enskilda barnen i dessa verksamheter.
            Det händer här och nu, och det har varit så under flera månaders
            tid.
          </note>
          <note>
            Det är nödvändigt att vidta akuta åtgärder. Att vi behöver göra
            långsiktiga saker är vi överens om, men vi måste göra akuta insatser
            här och nu.
          </note>
          <note>
            På ett område var regeringen beredd att införa en treårig lagstiftning
            med id-kontroller ett halvår i taget. Det är väldigt långtgående
            att vidta en sådan åtgärd. Kristdemokraterna medgav att regeringen
            kanske behövde ett sådant verktyg men eftersom det var så oförberett
            skulle denna möjlighet ges en månad i taget under ett halvår.
            Det är något annat än att anta en lagstiftning i tre år som inte
            är beredd.
          </note>
          <note>
            Men på det område vi nu debatterar är Miljöpartiet berett att
            säga att det nu, enligt utskottets mening, borde tillsättas en
            utredning. Det har gått flera månader.
          </note>
          <note>
            På ett område är man beredd att outrett ta jättestora beslut
            efter bara några dygns beredning och efter att riksdagens lagstiftande
            församling fått möjlighet att titta på det i bara ett dygn.
          </note>
          <note>
            Vad är skillnaden? Varför har Miljöpartiet inte varit berett
            att vidta mer akuta åtgärder på detta område?
          </note>
          <note type="speaker">
            Anf. 21 JAN LINDHOLM (MP) replik:
          </note>
          <note>
            Fru ålderspresident! Jag har svårt att förstå Emma Henrikssons
            resonemang. Det är precis som att regeringen inte skulle ha gjort
            något. Det är ett tjockt betänkande med mängder av åtgärder som
            regeringen har vidtagit. Vecka för vecka har det kommit nya åtgärder.
          </note>
          <note>
            Jag vet att det är jättesvårt i många kommuner. Det spelar ingen
            roll hur mycket pengar som tillförs. Det finns ändå ingen att
            anställa med den kompetens som behövs för att handlägga dessa
            ärenden på socialtjänsten.
          </note>
          <note>
            Det är inte så enkelt att man med en snabb lagstiftning kan ändra
            på den situationen. Mänskliga resurser är begränsade. Det tar
            tid att hitta personal. Jag vet att många pensionärer på uppmaning
            av tidigare kollegor gått tillbaka och börjat jobba deltid. Det
            är fantastiskt att man den vägen kunnat lösa en del handläggningsproblem.
          </note>
          <note>
            Det jobbas jättemycket på detta på alla nivåer, och när jag läser
            betänkandet tycker jag att det är ganska fascinerande hur många
            beslut regeringen har lyckats ta på kort tid.
          </note>
          <note>
            Jag delar uppfattningen att det inte är bra att det är så många
            som inte är utredda. Det är inte bra att det finns människor som
            sitter fast i systemet. Men vi hamnade i den situationen när det
            var en sådan otroligt snabb ökning i höstas. Jag har svårt att
            tro att det skulle gå att komma till rätta med detta snabbare.
            Det börjar att fungera lite sakta här och var i landet, och det
            får vi vara glada för.
          </note>
          <note>
            Jag vet att många som är långt över pensionsåldern ställer upp
            och jobbar med detta. Det handlar ju om att få tag på personer
            som kan vara med och jobba med detta, och det är inte så himla
            enkelt. Det är inte bara en fråga om att regeringen tillskjuter
            pengar, utan det måste finnas människor som har kompetens att
            sköta detta. En del är att vi försöker att snabba på valideringen
            så att även nyanlända kan hjälpa till med sin kompetens.
          </note>
          <note>
            (Applåder)
          </note>
          <note type="speaker">
            Anf. 22 STAFFAN DANIELSSON (C):
          </note>
          <note>
            Fru ålderspresident! Sverige tog under 2015 emot över 35 000
            ensamkommande barn som sökte asyl. Det var en mångdubbling jämfört
            med tidigare år och en betydande andel av alla ensamkommande barn
            som sökte asyl i EU:s länder.
          </note>
          <note>
            De fruktansvärda inbördeskrig som pågår i världen är ett smärtsamt
            fiasko för Förenta nationerna och för de länder, inklusive Sverige,
            som ingår där. Lidandet i och omkring Syrien, i flyktinglägren
            och för flyktingar som stoppas i Grekland är omätbart.
          </note>
          <note>
            Sverige har och ska ta ett stort ansvar för att göra allt för
            att få världssamfundet att äntligen få stopp på striderna. Sverige
            ska också öka sina redan stora humanitära biståndsinsatser och
            få EU:s länder att öka sitt flyktingmottagande. Här ska Sverige
            fortsätta att vara ett föredöme.
          </note>
          <note>
            Det stora antalet asylsökande till Sverige har ansträngt alla
            som på anställd, ideell eller politisk basis gör sitt yttersta
            för att barnen ska tas om hand på bästa möjliga sätt. Trots alla
            dessa insatser är uppgiften så stor att många slits ned, och kommuner
            rapporterar att de inte kan klara de uppgifter som de är ålagda,
            vilket naturligtvis är alarmerande. Vi får också mycket oroande
            rapporter om att kontrollen av dem som närmast ska ta ansvar för
            barnen, till exempel HVB-hem, ibland brister allvarligt.
          </note>
          <note>
            Det är alltså utomordentligt viktigt att stat och kommuner gemensamt
            anslår erforderliga resurser till detta i alla led, så att barnen
            har det bra, och att man samtidigt jobbar så effektivt man kan
            och avväger regler så att resurserna kan utnyttjas optimalt, rekrytering
            ske med tillräckliga kvalitetskrav och kontrollen förbättras.
          </note>
          <note>
            Centerpartiet har lagt rader av förslag för bättre integration
            och mottagning av alla asylsökande, naturligtvis också med särskilt
            fokus på barnen.
          </note>
          <note>
            Jag vill uttrycka en stor beundran för och tacksamhet mot alla
            som på detta område i dagens Sverige gör stora och ibland heroiska
            insatser, både i linjen och genom frivilliga insatser, för att
            under ofta mycket pressade förhållanden och stor tidspress finna
            bästa möjliga lösningar med barnens bästa i fokus.
          </note>
          <note>
            Utskottsbetänkandet behandlar några motioner från främst allmänna
            motionstiden som föreslår nya initiativ för en nationell krisjour
            med ansvar för ensamkommande barn samt en nationell översyn av
            rekryteringen av familjehem.
          </note>
          <note>
            Jag menar att utskottet delvis tillmötesgår förslagen och hänvisar
            till det mycket omfattande och möjligen något ostrukturerade arbete
            som pågår under stor press i regeringen, myndigheterna och kommunerna.
          </note>
          <note>
            Drygt nio sidor i betänkandet summerar alla de åtgärder som regering
            ­ en initierar och som myndigheter, kommuner och kontrollorgan
            mitt i den enorma arbetsbelastningen sliter med att utreda och
            implementera.
          </note>
          <note>
            Låt mig ge några exempel. Socialstyrelsen ska utforma en stimulanssatsning
            för att stärka bemanningen inom den sociala barn- och ungdomsvården
            samt också fördela 24 miljoner kronor till kommunerna – 86 000
            kronor per kommun – för utbildnings- och kompetensinsatser.
          </note>
          <note>
            Regeringen har uppdragit åt MSB att på nationell nivå samordna
            ansvariga aktörers hantering av flyktingsituationen. Sveriges
            Kommuner och Landsting listade i oktober 2015, för fem månader
            sedan, omedelbara behov av regelförändringar eller undantag från
            gällande regelverk för att underlätta för kommuner i mottagandet
            av ensamkommande barn. Enligt uppgift från Socialdepartementet
            håller man på och ser över möjliga regelförenklingar.
          </note>
          <note>
            Det kan vara en fråga till statsrådet inför hennes kommande inlägg,
            när svaren till Kommunförbundet kommer. De vill helst ha omedelbara
            insatser, och detta är akut.
          </note>
          <note>
            Regeringen har givit Socialstyrelsen i uppdrag att samordna informa
            ­ tionsinsatser till familjehem och andra samt se över sina egna
            föreskrifter och råd om HVB-hem.
          </note>
          <note>
            I januari 2016 uppdrog regeringen åt Socialstyrelsen att göra
            en fördjupad analys av konsekvenserna för socialtjänsten med anledning
            av den rådande flyktingsituationen.
          </note>
          <note>
            Detta var bara några exempel på alla de åtgärder som initieras
            av regeringen och som sker i myndigheter och kommuner. Det visar
            vilken press som mottagningssystemet är satt under. Den är svår
            att ta till sig och givetvis mycket allvarlig.
          </note>
          <note>
            I november 2015 tillsatte regeringen vidare en särskild utredare
            som ska föreslå ett sammanhållet system för mottagande och bosättning
            av asylsökande och nyanlända.
          </note>
          <note>
            Utskottet anser att det nu finns skäl att göra en principiell
            bedömning av vilken roll kommunen respektive staten ska ha i mottagandet
            av ensamkommande barn och att olika lösningar kan och måste övervägas
            här. Det behövs en översyn av mottagningssystemet, säger utskottet,
            som den redan tillsatta utredaren skulle kunna göra.
          </note>
          <note>
            Så är läget. Med detta sagt, fru ålderspresident, vill jag yrka
            bifall till förslaget i utskottets betänkande.
          </note>
          <note type="speaker">
            Anf. 23 MAJ KARLSSON (V):
          </note>
          <note>
            Fru ålderspresident! Jag vill inleda mitt anförande med att säga
            att jag är oerhört glad för att vi har samlats här i dag för att
            debattera ensamkommande barn och därmed barn i samhällets vård.
            För första gången på många år har de här barnen, de som vi har
            lovat att ta hand om, blivit en verklig politisk fråga. Tänk att
            det krävdes en flyktingkris för att inse vilka brister vi har
            i våra system.
          </note>
          <note>
            Låt oss därför göra rätt från början och inleda den här debatten
            i rätt ände. Det kan ibland låta som om den situation vi befinner
            oss i och de brister vi ser beror på att många människor sökt
            skydd i vårt land. Denna uppfattning har förstärkts av det faktum
            att regeringen gjort det nästan omöjligt för ensamkommande barn
            att komma hit.
          </note>
          <note>
            Men det är inte de ensamkommande barnen som satt socialtjänsten
            och dess verksamheter ur balans. Det är i själva verket den bortprioritering
            av socialtjänsten som skett under lång tid som vi nu ser konsekvenserna
            av.
          </note>
          <note>
            Den grundläggande orsaken till den situation vi i dag befinner
            oss i är de politiska prioriteringar som den tidigare regeringen
            och Sverigedemokraterna genomfört. Genom effektiv nedmontering
            av våra gemensamma socialförsäkringssystem har människor som blivit
            sjuka eller arbetslösa inte längre omfattats av vårt gemensamma
            skyddsnät utan i stället hamnat i knät på socialtjänsten. Samtidigt
            har resursfördelning från de fattiga till de rika ökat klyftorna,
            och de sociala problemen har blivit värre.
          </note>
          <note>
            Krisen vi ser inom socialtjänsten är således den räkning vi får
            betala för år av en orättvis ekonomisk fördelning och ett politiskt
            ointresse för dem som lever i utsatthet. För med handen på hjärtat
            kan väl ingen här inne påstå att det är en nyhet att socialtjänsten
            inte mäktar med att följa lagen och behålla personalen eller att
            barn inte får den hjälp de har rätt till.
          </note>
          <note>
            Det är väl ingen ny information för er att situationen för familjehem
            varit ansträngd sedan länge. Det kommer väl inte som en överraskning
            att ni har gjort det fullt möjligt för fixar-Frasse och galne
            Gunnar att starta HVB-hem och tjäna miljonbelopp på barn i utsatthet,
            även om Cecilia Widegren och Moderaterna nu verkar ha svängt lite
            och inte tycker att det ska vara någon marknad inom välfärden.
          </note>
          <note>
            Ni kan ju omöjligt ha missat att vi redan förra året motionerade
            om att våra HVB-hem, där vi placerade ensamkommande barn, inte
            höll måttet och att det redan då var platsbrist. Eller röstande
            ni ned motionen för att ni inte hade läst den?
          </note>
          <note>
            Att nu låtsas som om allt det här är nytt eftersom det bubblar
            upp när människor blir fler är ohederligt. Vi har vetat länge
            att den sociala barn- och ungdomsvården har brister från ax till
            limpa. Men konsekvenserna har inte blivit tillräckligt omfattande,
            och därför har reaktionerna uteblivit.
          </note>
          <note>
            I dag är det de ensa m kommande barnen som får betala det högsta
            priset för att politiken vänt bort blicken. I dag är det alla
            de barn på flykt, som desperat försöker hitta ett land som tar
            emot dem, som står med notan i hand. Under tiden står vi här,
            ett av världens rikaste länder, och tar en paus. Det är verkligen
            skamligt.
          </note>
          <note>
            Fru ålderspresident! Det är självklart så att det har varit en
            mycket påfrestande tid för de kommuner som fått bära ansvaret
            för de barn som nu berikar vårt land. Ingen hade kunnat förutspå
            att världen runt om oss skulle brinna så våldsamt att flera miljoner
            människor skulle vara tvungna att fly. Det här är en extraordinär
            situation som ställer oss inför nya utmaningar. Men det ger oss
            också möjligheter. Vi kan använda den här situationen som hävarm
            för att göra det vi skulle gjort för länge sedan.
          </note>
          <note>
            Det är just därför jag är så glad att vi har den här debatten
            i dag. Det ger mig hopp om att vi nu kan se den kris som socialsekreterarna
            har larmat om i flera år. Det ger mig hopp om att vi ska ta i
            frågan med den kraft som så länge har efterfrågats, att vi ska
            hitta lösningar både på hur vi ska få ett effektivt och välfungerande
            mottagningssystem och skapa förutsättningar för socialtjänsten
            att låta människors behov styra och att vi äntligen ska skapa
            en barn- och ungdomsvård där barnen och deras rättigheter står
            i fokus oavsett vilka behov de har.
          </note>
          <note>
            I utskottets förslag till beslut nämns en del av det arbete som
            pågår och som vi tror är steg i rätt riktning. Vi är väldigt glada
            att vi har kunnat vara med att bidra till miljardsatsningen på
            den sociala barn- och ungdomsvården. Vi välkomnar verkligen det
            arbete med LVU-utredningen som nu bereds, och vi är helt överens
            om att det behövs en översyn av mottagningssystemet. Med bakgrund
            av det arbete som nu pågår kommer vi att yrka bifall till utskottets
            förslag och avslag på motionerna.
          </note>
          <note>
            Men om mitt hopp inte ska förvandlas till djupaste besvikelse
            krävs att regeringen bekänner färg. Ni står nu inför ett helt
            avgörande vägskäl. Nu är det upp till bevis för om ni har modet
            att bygga ett starkare samhälle som klarar att möta förändringar
            eller om ni i stället vill fortsätta borg er lighetens bygge för
            den redan starka, som vi nu betalar ett högt pris för.
          </note>
          <note>
            (Applåder)
          </note>
          <note type="speaker">
            Anf. 24 CHRISTINA ÖRNEBJÄR (L):
          </note>
          <note>
            Fru ålderspresident! Av de 60 miljoner människor som är på flykt
            i världen är ungefär hälften barn. Inte sedan andra världskriget
            har så många människor varit på flykt. Bland dem som drabbas allra
            hårdast finns naturligtvis barnen. Det talas om en flyktingkris.
            Ja, nog är det en kris – för dem som flyr.
          </note>
          <note>
            Förra året sökte 35 369 ensamkommande barn asyl i Sverige. Det
            är en otrolig ökning från året innan, då det var 7 049. Det ansågs
            då vara många. Det är en kris för de 35 369, och ur det perspektivet
            bör den här frågan också diskuteras: Hur gör vi för att mottagandet
            ska bli så bra som möjligt? När det inte fungerar är det de som
            drabbas.
          </note>
          <note>
            För att få en helhetsbild över läget ordnade vi i socialutskottet
            en offentlig utfrågning. Där talade företrädare för regeringen
            och olika myndigheter men också exempelvis kommuner, föreningar
            och förbund. Vi fick en ganska samstämmig bild av ett hårt tryck
            med brist på framför allt socialsekreterare. I Sverige finns många
            socionomer, men de vill inte jobba i kommunerna. De vill inte
            jobba i socialtjänsten med barn och unga.
          </note>
          <note>
            För många kommuner är det svårt att klara av att ge barn ett
            gott mottagande. Det saknas personal. Det saknas gode män. Det
            saknas lokaler.
          </note>
          <note>
            Mediebilden av de ensamkommande är många gånger mycket svart.
            Det står om bråk på boenden, och alla minns den fruktansvärda
            tragedin i Mölndal. Men samtidigt är det inte den enda bilden,
            inte den enda sanna bilden, och flera företrädare på den utfrågning
            som vi hade lyfte också upp att de inte kände igen sig i den beskrivningen.
            Det handlar om vanliga barn och ungdomar som många gånger har
            varit med om fruktansvärda saker, sa de bland annat.
          </note>
          <note>
            Det är svårt på många håll. Barnombudsmannen, som också var på
            plats, berättade om sin rapport från ankomstboendena, där man
            hade pratat med barnen själva. Där fanns skrämmande läsning om
            utsatthet, ensamhet och ovisshet: att komma till ett boende där
            man ska vara högst 48 timmar men tre månader senare vara kvar,
            att vara enda flickan bland hundra pojkar eller vara den enda
            som talar ett visst språk. Att de har varit kvar så länge på ankomstboendena
            beror på att man i kommunerna inte har kunnat ta emot barnen då
            det helt enkelt inte har funnits plats.
          </note>
          <note>
            Hela dagen var lite grann av en speed dating. Alla hade väldigt
            kort tid på sig att prata. Men det var ett sätt att få en överblick
            och en möjlighet att se var vi behöver fördjupa oss. Jag ser till
            exempel vårdnadsfrågan som en stor utmaning. Ett problem är också
            att barn kan bo i en viss kommun och ha sin socialsekreterare
            och gode man någon helt annanstans.
          </note>
          <note>
            Vad gäller just gode män finns det flera saker att ta tag i,
            dels att man kan ha sin gode man någon helt annanstans, dels att
            de på flera håll är svåra att få tag på. Men det finns mer, för
            systemet med gode män är inte upp ­ byggt för att den gode mannen
            ska fungera som en ställföreträdande vård ­ nadshavare. Aldrig
            någonsin har Sverige haft så många barn utan föräldrar i sin vård.
            Uppdraget som god man räcker inte till. Vem ska skolan kon ­ takta
            när något har hänt eller när något har gått bra? Vem går på utveck
            ­ lingssamtalen? Det handlar om så mycket mer än juridik.
          </note>
          <note>
            Sedan har vi stödboendena. Jag upplever ibland i debatten att
            stödboen ­ dena är det magiska trollspö som ska lösa problemet
            för kommunerna. Till att börja med är det en felaktig ingång.
            Det är inte i första hand kommuner ­ na som har en situation som
            behöver lösas, utan det handlar om de barn och ungdomar som kommer
            hit. Vidare var tanken med stödboendena att de unga som är redo
            att lämna ett HVB-hem och börja stå på egna ben eller som inte
            behöver den vård som erbjuds på ett HVB-hem men ändå behöver samhällets
            stöd skulle få möjlighet att bo i ett stödboende. Boendeformen
            är alltså inte uppfunnen för ensamkommande barn. Det finns givetvis
            ock ­ så välfungerande ensamkommande barn och unga, framför allt
            unga, som skulle kunna bo i ett stödboende. Men det är inte en
            quick fix, inte en billigare och snabbare lösning.
          </note>
          <note>
            Det ska krävas särskilda skäl för att få bo på ett stödboende.
            Och för att få veta vilka det gäller behövs en grundligare utredning,
            och det är knappast möjligt att börja med en placering i ett stödboende.
            För många av dem som kommer hit har resan till Sverige kantats
            av övergrepp och våldtäkter. De mår inte bra. Då har vi bara pratat
            om resan hit. Frågan är vad de har upplevt innan de ens gav sig
            iväg. Det är barn som behöver stöd och närvarande vuxna – vuxna
            med rätt kompetens för att möta barnen där de befinner sig. Ofta
            kan en ungdom som är välfungerande på dagen ha fruktansvärda mardrömmar
            eller helt enkelt inte sova alls. Ingen 17-åring ska behöva tampas
            med det ensam utan ska få det stöd och den hjälp som hen har rätt
            till.
          </note>
          <note>
            Det gör mig lite orolig att stödboendets utformning och föreskrifterna
            inte redan är på plats utan kommer senare, under våren. De borde
            redan finnas där. Om man tänker att man ska placera flera ungdomar
            tillsammans och lämna dem utan tillsyn över natten är vi ute på
            farliga vatten.
          </note>
          <note>
            Samhället har tagit på sig föräldraansvaret. Då ska vi också
            agera som en ansvarsfull och omhändertagande förälder. Hur ofta
            lämnar vi våra egna tonåringar ensamma under nätterna tillsammans
            med 20 andra i samma ålder? Vi Liberalerna lyfte den här frågan
            redan när vi debatterade stödboende som boendeform och kommer
            att följa utvecklingen noga.
          </note>
          <note>
            Jag har också tidigare här i kammaren lyft fram de barn som försvinner.
            Varje år försvinner hundratals barn från våra boenden, flera så
            små som i förskoleåldern. Jag tror inte att någon tror att det
            blir bättre om det inte finns vuxna där som ser till dem.
          </note>
          <note>
            Behovet av särskilda samordnande insatser för att förebygga att
            barn försvinner och samlade insatser för att hitta dem som har
            försvunnit är akut. Vidare är det naturligtvis angeläget att de
            som kommer tillbaka följs upp.
          </note>
          <note>
            Många kommuner har en otroligt pressad situation. Jag kommer
            från Örebro län. Det är ett län där många kommuner ligger i topp
            på listan över vilka kommuner som har tagit störst ansvar utifrån
            sin egen storlek. Det är oftast små kommuner, som Laxå och Ljusnarsberg,
            som har gjort heroiska insatser. Det finns flera positiva aspekter
            med detta. Ställdalen har till exempel för första gången på flera
            år fått en mataffär. Vi har skolor som var nedläggningshotade
            som nu finns kvar.
          </note>
          <note>
            Samtidigt är boendesituationen akut på många håll. Man pratar
            om att det tar 14 år att få en lägenhet i Stockholm. Visste ni
            att det tar sju år i Örebro? Det är inte bara lägenheter som det
            är brist på. Det är svårt att få tag på lokaler som kan fungera
            som HVB-hem och stödboenden. Jag tänker då på stödboenden i gruppboendeform.
            Givetvis är det närmast hopplöst att få fram satellitlägenheter,
            när boendesituationen ser ut som den gör.
          </note>
          <note>
            Alternativet får inte vara att börja tumma på den fysiska säkerheten,
            som brandskydd. Att placera barn i samma rum, två eller flera,
            kan i vissa fall givetvis vara nödvändigt. Men vi hör också om
            boenden anpassade för 14 där det bor minst dubbelt så många. Är
            det då konstigt att det blir problem? Träng ihop många människor
            på en för liten yta, lägg till traumatiska upplevelser, oro för
            framtiden och en stor portion sysslolöshet – det är få grupper
            som skulle fungera!
          </note>
          <note>
            Självklart behöver vissa saker lösas akut. Men akuta lösningar
            får inte bli permanenta. Och vissa akuta lösningar är inte lösningar
            utan närmast panikåtgärder.
          </note>
          <note>
            Jag hör om ett socialt haveri. Tonläget i debatten blir ibland
            väldigt högt. Jag nämnde Ljusnarsbergs kommun i Örebro län. Där
            har samtliga socialsekreterare sagt upp sig. Men lyssnar man på
            vad de säger handlar det inte om en plötsligt uppkommen kris.
            Socialtjänsten i hela Sverige har varit under stort tryck i många
            år, och kommunerna har inte lyckats möta de nya krav som ställs
            inom försörjningsstöd, familjerätt, missbruk och barnavård. Man
            hänvisar i stället till brist på fortbildning och möjligheter
            att utvecklas på jobbet, inga utökade resurser trots nya lagar
            och bestämmelser och ett förebyggande arbete som inte hinns med.
          </note>
          <note>
            För att lösa den akuta situationen har man föreslagit att politikerna
            ska gå in och göra socialsekreterarnas jobb. Men jag tycker inte
            att politiker ska gå in och ta över socialsekreterares uppgifter,
            även om det inte rör sig om myndighetsutövning, för det finns
            en anledning till att utbildningen är flera år lång. Det krävs
            kunskap och erfarenhet. Av samma skäl tycker jag inte heller att
            förslaget om att luckra upp kravet på socionomutbildningen är
            särskilt bra. Det är inte i första hand en brist på socionomer
            som vi ser. Däremot är det alldeles för få som vill arbeta i kommunens
            socialtjänst.
          </note>
          <note>
            Nuvarande system för mottagande av ensamkommande flyktingbarn
            måste förstärkas och förbättras, både det direkta mottagandet
            och det som händer sedan. Vi har en enorm integrationsutmaning
            framför oss. Hur får vi de här barnen och ungdomarna att känna
            att de är en del av vårt samhälle? Hur får vi dem att känna att
            det är deras samhälle lika mycket som vårt? Hur får vi dessa barn
            och ungdomar att bli trygga vuxna? Hur ger vi dem möjlighet att
            utvecklas från sina förutsättningar?
          </note>
          <note>
            Vi från Liberalerna kommer att följa frågan och utvecklingen
            noga. Den här debatten är tvärlångt från avslutad.
          </note>
          <note>
            I detta anförande instämde Barbro Westerholm (L).
          </note>
          <note type="speaker">
            Anf. 25 Statsrådet ÅSA REGNÉR (S):
          </note>
          <note>
            Fru ålderspresident och ledamöter! Jag är glad över att vara
            med i den här debatten. Den är verkligen viktig, som flera av
            de tidigare talarna har pekat på. Jag är också glad för det samarbete
            som vi har haft under 2015 och 2016 i den här frågan.
          </note>
          <note>
            Jag vill påpeka att vi i dag pratar om ensamkommande barn och
            socialtjänsten men att det är viktigt att den sociala barn- och
            ungdomsvården fungerar för alla barn som behöver den. Därför har
            vi bett Socialstyrelsen om en djupanalys av hur läget ser ut i
            stort för den sociala barn- och ungdomsvården.
          </note>
          <note>
            Många har gjort stora insatser under den här tiden. Det gäller
            personal inom den sociala barn- och ungdomsvården men också personal
            på boenden, på Migrationsverket, i skolor, i vården och även frivilliga.
          </note>
          <note>
            Från regeringens sida har vi tagit ett stort antal beslut om
            resurser och annat stöd. Vi ska inte bara ta emot de här barnen,
            utan vi ska också ta hand om dem.
          </note>
          <note>
            Jag vill förstås instämma i det anförande som Yasmine Larsson
            nyss höll och också tacka Jan Lindholm för hans inlägg. Vi arbetar
            tätt tillsammans för att göra situationen bättre för de här barnen.
            Jag tycker att vi har haft en bra dialog med hela socialutskottet.
          </note>
          <note>
            I det betänkande som dagens debatt handlar om behandlas ett antal
            motioner från allmänna motionstiden och även en motion som väckts
            på grund av händelse av större vikt, nämligen KD:s motion om en
            nationell socialjour.
          </note>
          <note>
            Det finns mycket att säga i ärendet, men jag börjar med frågan
            om familjehem och hur de ska rekryteras och utbildas. Familjehem
            är en bra boendeform, som det är tänkt, för många barn som är
            i behov av boende utanför det egna hemmet, särskilt för de yngre
            barnen. Varje barn ska ha en egen bedömning. Det är det som är
            utgångspunkten i systemet.
          </note>
          <note>
            I höstas när antalet ensamkommande flyktingbarn ökade dramatiskt
            ökade också behovet av familjehem stort. Också antalet enskilda
            personer som ville hjälpa till och öppna sina hem ökade, och därutöver
            växte ett stort antal familjehemsföretag fram – en del med bra
            kvalitet och goda avsikter, andra mindre seriösa. Det var tydligt
            att antalet intresseanmälningar ibland var större än vad kommunerna
            kunde ta hand om, och många som anmälde sitt intresse var inte
            medvetna om vad uppdraget innebar.
          </note>
          <note>
            För att möta det här har regeringen vidtagit ett antal åtgärder.
            Redan i oktober förra året gav regeringen Socialstyrelsen i uppdrag
            att initiera och samordna nationella informationsinsatser om familjehem,
            jourhem och gode män för ensamkommande barn och särskilt förordnade
            vårdnadshavare.
          </note>
          <note>
            Syftet är att synliggöra behovet och öka kunskapen om vad uppdraget
            innebär för att säkra tillgången till bra familjehem. Uppdraget
            i sin helhet ska redovisas i april 2018, men Socialstyrelsen kommer
            att under hand lämna förslag för att stärka verksamheten.
          </note>
          <note>
            Vi har därefter fått rapporter om missförhållanden inom oseriösa
            familjehem och familjehemsföretag. Senast i morse kom en sådan
            rapport i medierna. Det här är förstås fullständigt oacceptabelt.
            Syftet med de resurser vi lägger ned på mottagande av ensamkommande
            flyktingbarn är att barnen får ett bra mottagande, inte att oseriösa
            aktörer ska kunna bli rikare.
          </note>
          <note>
            Vi har därför gett Vårdanalys i uppdrag att verkligen se över
            hur de här hemmen bedrivs och vad vi får för de resurser vi lägger
            på olika placeringsformer. Vi bereder dessutom just nu ytterligare
            förslag för att stärka säkerheten för barn som placeras i familjehem.
            Frågor som tillstånd och bakgrundskontroller kommer att beröras,
            och jag kommer att återkomma till detta inom kort.
          </note>
          <note>
            Under hösten hade vi ett bra samarbete för att snabbt få igenom
            en lagstiftning för ytterligare en placeringsform: stödboende.
            För att varje barn ska få rätt placering behövs en variation av
            åtgärder. Just nu följer vi upp hur utvecklingen går, vilket också
            har nämnts här, när det gäller öppnandet av stödboenden. Jag förväntar
            mig att man levererar på det här området. För närvarande är föreskrifterna
            kända för såväl stödboenden som HVB i och med att de är ute på
            remiss och snart ska beslutas. Då hoppas jag att antalet stödboenden
            kommer att öka. De ska naturligtvis användas för de barn som klarar
            av just den formen.
          </note>
          <note>
            För regeringen är det viktigt att varje barn ska få den omsorg
            som han eller hon behöver. De familjehem eller andra boenden och
            de gode män som gör mycket viktiga uppdrag ska ha det stöd som
            de behöver, och pengarna som satsas ska gå till rätt saker.
          </note>
          <note>
            När det gäller resurser till socialtjänsten och kommunerna vill
            jag påminna om den situation som socialtjänsten befann sig i när
            regeringen tillträdde. Vi vet att det i många kommuner larmades
            om att det var svårt eller omöjligt att rekrytera, och många socialsekreterare
            valde bort att jobba just där redan när vi tillträdde. Det blev
            snabbt uppenbart hur eftersatt den här verksamheten var redan
            när regeringen tillträdde. Under de borgerliga regeringarna skärptes
            ett stort antal lagar, och del av dem var vällovliga. Dokumentationskrav
            ökade dock. Det var bra för rättssäkerheten, i alla fall i teorin.
            Men samtidigt minskade resurserna, och man ersatte inte med resurser
            som motsvarar de här behoven.
          </note>
          <note>
            Socialtjänsten måste ha möjlighet att göra ett bra socialt arbete,
            och det kräver resurser. Därför måste vi nu bygga upp socialtjänsten.
            Jag är därför glad över att regeringen tillsammans med Vänsterpartiet
            tidigt beslöt att göra den största satsningen på den här verksamheten
            någonsin. 1 miljard på fyra år ska gå till bemanning och utveckling
            av socialtjänsten. Det är mycket välkommet, tror jag, bland de
            framför allt kvinnor som arbetar och sliter i den här verksamheten.
          </note>
          <note>
            Inom ramen för den flyktinguppgörelse som regeringen gjorde med
            oppositionen förra året beslutades också om ett tillskott på 8
            miljarder till kommunerna. De här pengarna är inte öronmärkta,
            men jag förväntar mig och utgår från att kommunerna använder dem
            på bästa sätt utifrån de behov som finns. Därför är jag glad över
            att vi nu börjar få en del rapporter från kommunerna som ser socialtjänsten
            som den nyckelfunktion som den är.
          </note>
          <note>
            Vi har också en tät dialog med SKL, med socialtjänster i kommunerna
            och med de fackliga organisationerna för att få veta hur arbetet
            fortskrider. Jag gör också kontinuerligt besök i olika verksamheter.
          </note>
          <note>
            Den nationella samordnaren Cecilia Grefve som samordnar frågor
            om den sociala barn- och ungdomsvården nämndes här. Hon gör minst
            100 besök i minst 50 kommuner och rapporterar tillbaka till mig
            och departementet med regelbundna mellanrum. Jag har skärpt hennes
            uppdrag för att få så mycket kunskap om konkreta förslag som möjligt.
            Vi har också genomfört flera av hennes förslag.
          </note>
          <note>
            När det gäller motionen om en nationell krissocialjour kom det,
            som vi har hört, förra året 35 000 ensamkommande barn till Sverige.
            Varje barn har sina förutsättningar och ska tas om hand inom dagens
            befintliga system. Man har socialtjänsten för det här ändamålet
            i kommunerna.
          </note>
          <note>
            Det är också, som vi har hört, uppenbart att den sociala barn-
            och ungdomsvården inte är dimensionerad för den här stora belastningen.
            Därför har det gått ut stora extra resurser till kommunerna, och
            vi har fattat ett stort antal beslut från regeringens sida. Detta
            återges också i betänkandet.
          </note>
          <note>
            Dessutom har regeringen fattat de svåra beslut som ni väl känner
            till när det gäller förändringar av migrationspolitiken. En av
            de viktigaste orsakerna till det här är att socialtjänsten behöver
            återhämta sig.
          </note>
          <note>
            Statens institutionsstyrelse har mycket viktiga uppdrag i det
            svenska samhället. Deras huvuduppdrag är att bedriva individuellt
            anpassad tvångsvård och verkställa sluten ungdomsvård. Att genomföra
            en förändring som den som Kristdemokraterna föreslår skulle förändra
            myndighetens uppdrag i grunden. Förslaget innebär också att Sis
            skulle få göra biståndsbedömningar, vilket också är en oerhört
            stor förändring.
          </note>
          <note>
            Därför är jag inte beredd att utreda just med denna inriktning,
            men jag är inte främmande för att vi behöver se över systemet
            för mottagande av ensamkommande barn i ett bredare perspektiv.
            Vi vet ju att antalet barn på flykt är stort, och vi ska bygga
            system som håller för det och har god kvalitet.
          </note>
          <note>
            Avslutningsvis vill jag tacka alla socialsekreterare som arbetar
            väldigt hårt med de här frågorna i dag. Jag känner stor respekt
            för deras arbetsinsatser. Jag hoppas också att det strålkastarljus
            som nu riktas mot den här verksamheten stannar kvar och framför
            allt att vi som är engagerade, alla aktörer tillsammans, inte
            bara kan lösa det problematiska och akuta läget utan även kan
            se till att vi gör investeringar för framtiden. Jag är också mån
            om att den här frågan hela tiden ska präglas av ett jämlikhets-
            och jämställdhetsperspektiv.
          </note>
          <note>
            (Applåder)
          </note>
          <note type="speaker">
            Anf. 26 CECILIA WIDEGREN (M) replik:
          </note>
          <note>
            Fru ålderspresident! Det är ett ansträngt och allvarligt läge.
            Hela 66 kommuner har hittills lex Sarah-anmält sig själva för
            att de inte lever upp till sina åtaganden.
          </note>
          <note>
            Sverige behöver en tillfällig flyktingpaus. Verkligheten har
            förändrats i rask takt. Då är det beklämmande att den svaga vänsterregeringen
            inte fullt ut sträcker ut handen för att nå en bred samsyn om
            inriktningen, inte tar steget och omprövar förslagen. Så sent
            som i dag avslogs 160 olika förbättringsförslag i socialutskottet.
            Det är klart att det finns läge att göra saker och ting och att
            ompröva saker och ting. Regeringen sparar på tillsynen och halverade
            frekvenstillsynen så sent som i december. Kvaliteten sviktar,
            och man avvisar grundläggande kvalitetskrav.
          </note>
          <note>
            Jag har några frågor till regeringen och ansvarigt statsråd.
            För det första: Är det här nya ansträngda läget för socialtjänsten
            ett nytt normalläge, och kan det leda till undanträngningseffekter?
          </note>
          <note>
            För det andra: Kommer regeringen att följa det moderata förslaget
            om att öka resurserna till ansvarig tillsynsmyndighet under kommande
            och nästkommande år?
          </note>
          <note>
            För det tredje: Kommer regeringen att följa det moderata förslaget
            om att snarast införa medicinska åldersbedömningar, så att vi
            gör mer rätt från början och lyssnar in den kritik som finns i
            de möten som sker vardagligen mellan ensamkommande barn och medarbetare
            i socialtjänsten?
          </note>
          <note type="speaker">
            Anf. 27 Statsrådet ÅSA REGNÉR (S) replik:
          </note>
          <note>
            Fru ålderspresident! Jag tackar Cecilia Widegren så mycket för
            frågorna. Som Cecilia Widegren vet tog vi över i ett väldigt pressat
            läge. Den regering som Cecilia Widegren representerar och som
            hade makten i åtta år lämnade över en väldigt pressad socialtjänst,
            där det redan var mycket svårt både att rekrytera och att behålla
            socialsekreterare, trots att de utbildat sig till socionomer.
          </note>
          <note>
            Därför har vi vidtagit ett stort antal åtgärder, som vi har pratat
            om i olika sammanhang och som också återges i betänkandet, för
            att förbättra situationen. Vi har också riktat resurser till den
            här verksamheten i en takt och omfattning som man inte har sett
            tidigare, skulle jag vilja säga.
          </note>
          <note>
            Jag är väldigt mån om att det inte ska förekomma undanträngningseffekter,
            det vill säga att andra barn till exempel inte kan få sina orosanmälningar
            utredda. Som jag sa i mitt anförande har vi bland annat därför
            beslutat om alla de här resurserna, men också gett ett särskilt
            uppdrag till Socialstyrelsen att djupanalysera situationen. Detta
            ska inte vara ett normalläge. Vi ska göra det här till långsiktiga
            investeringar.
          </note>
          <note>
            Ivo fick extra resurser för att kunna starta upp sin myndighet,
            och det är de som så att säga går ut nu. Jag är väl medveten om
            Ivos situation. Vi följer den här frågan och kommer att återkomma
            i budgeten. Det är mitt svar. Vi har tidigare möjliggjort att
            Ivo får resurser för att kunna öka sitt tillståndsarbete, som
            utan tvekan är väldigt viktigt.
          </note>
          <note>
            Åldersbedömningar är en fråga som Socialstyrelsen tittar på.
            För mig är det väldigt viktigt att det är just barn som omfattas
            av barns rättigheter och det särskilda skydd som barn åtnjuter.
            Vi väntar på Socialstyrelsens genomgång av frågan och återkommer
            om det.
          </note>
          <note type="speaker">
            Anf. 28 CECILIA WIDEGREN (M) replik:
          </note>
          <note>
            Fru ålderspresident! Alliansregeringen tillförde under sina åtta
            år 57 miljarder i nya resurser till välfärden. Det är den största
            satsning som någonsin gjorts i svensk historia på nya resurser
            till välfärden. Jag tar gärna matchen om nya resurser till välfärden.
          </note>
          <note>
            Vi måste nu göra mer rätt från början – därav de här frågorna
            till regeringen och statsrådet. Jag är glad över att höra att
            regeringen följsamt och noga kommer att bevaka att detta inte
            kommer att leda till undanträngningseffekter. Jag tror att vi
            här från riksdagen kommer att följa oerhört noga vad som sker
            ute i kommunerna. Det är helt klart som så att de 66 lex Sarah-anmälningarna
            är en tydlig signal om att någonting kan vara på gång, och det
            ska man ta på väldigt stort allvar.
          </note>
          <note>
            Statsrådet väljer att passa frågan till budgetförhandlingarna
            vad gäller resurser till tillsynsmyndigheten. Men tyvärr får vi
            nu oroande rapporter varje vecka. Min följdfråga till statsrådet
            blir om man redan i propositio ­ nen inför VÅP:en kommer att fundera
            över om man kan tillföra resurser under innevarande år för att
            det här inte ska uppstå och för att vi från början ska få en skarpare
            och tydligare tillsyn vad gäller kvalitet. Kommer Socialdemokraterna
            att ta det initiativet i de förhandlingar som sker kring vårpropositionen?
          </note>
          <note>
            Min avslutande fråga handlar om de medicinska åldersbedömningarna.
            Det är en fråga som vi har diskuterat ganska många gånger och
            under lång tid. Socialstyrelsen beskrev på vår offentliga hearing
            att det här förslaget nu kommer. Är regeringen villig att genomföra
            det?
          </note>
          <note type="speaker">
            Anf. 29 Statsrådet ÅSA REGNÉR (S) replik:
          </note>
          <note>
            Fru ålderspresident! Några 57 miljarder såg inte socialtjänsten
            till under den tid då ni hade regeringsmakten, Cecilia Widegren.
            Tvärtom försvårades deras arbete under den här tiden.
          </note>
          <note>
            När det gäller Ivo kommer jag att återkomma, som jag sa. Vi följer
            utvecklingen mycket noga. Detsamma gäller åldersbedömningar, där
            vi inväntar förslaget från Socialstyrelsen. Jag tar den här frågan
            på väldigt stort allvar. Jag följer den mycket noga och jobbar
            med den dagligen, och det kommer jag att fortsätta med tills situationen
            är mycket stabilare.
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av tjänstgörande ålderspresidenten
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 9 Frågestund
          </note>
          <note type="speaker">
            Anf. 30 TREDJE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras av närings-
            och innovationsminister Mikael Damberg, justitie- och migrationsminister
            Morgan Johansson, statsrådet Anna Johansson och statsrådet Mehmet
            Kaplan. Närings- och innovationsminister Mikael Damberg besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Regelförenklingar på bostadsområdet
          </note>
          <note type="speaker">
            Anf. 31 EWA THALÉN FINNÉ (M):
          </note>
          <note>
            Fru talman! Jag ska ställa en fråga till bostadsministern.
          </note>
          <note>
            I DN Debatt den 13 januari lyfte regeringen upp frågan om att
            man skulle kunna gå från översiktsplan direkt till bygglov. Det
            är en idé som vi moderater har föreslagit sedan en tid tillbaka.
          </note>
          <note>
            Med anledning av den bokris som vi befinner oss i och om regeringen
            menar allvar med sina regelförenklingar kan jag konstatera att
            det finns ett färdigt lagförslag där man möjliggör detta för kommunerna.
            Det avslogs tyvärr under den förra mandatperioden av nuvarande
            majoritetspartier.
          </note>
          <note>
            Min fråga är om bostadsministern skulle kunna tänka sig att genomföra
            lagförslaget och att göra det snabbt. Det är ett helt färdigt
            lagförslag.
          </note>
          <note type="speaker">
            Anf. 32 Statsrådet MEHMET KAPLAN (MP):
          </note>
          <note>
            Fru talman! Tack, Ewa Thalén Finné, för frågan!
          </note>
          <note>
            Det fanns en anledning till att det avslogs förra mandatperioden.
            Därför finns det också ett underlag som vi nu för in i de bostadspolitiska
            samtalen, där Ewa Thalén Finné antagligen kommer att delta. Hennes
            ekonomisk-politiska talesperson i partiet kommer i varje fall
            att göra det. Där kommer bland annat den här frågan att ingå.
          </note>
          <note>
            Anledningen till att vi vill göra på det här sättet är ett stort
            problem. När vi gör regelförändringar är det viktigt att bredden
            i denna kammare är så bra som möjligt så att inte regelförändringarna
            ändras vart fjärde år. Vi ska ha en adekvat och bra regelflora
            som gynnar byggandet av bostäder för människor i vårt land så
            att företagen kan förutse vad som gäller.
          </note>
          <note type="speaker">
            Anf. 33 EWA THALÉN FINNÉ (M):
          </note>
          <note>
            Fru talman! Jag kan konstatera att om regeringen var angelägen
            om att genomföra det som efterfrågas av kommunerna, snabba regelförändringar,
            finns det en mycket bred majoritet i kammaren för just det förslaget.
            Det är ett förslag som Alliansen lade fram.
          </note>
          <note>
            Att möjliggöra för kommunerna att inte behöva anta en detaljplan
            när de vill bygga skulle förenkla. Ibland undrar jag om det finns
            något intresse för regelförändringar på riktigt.
          </note>
          <note type="speaker">
            Anf. 34 Statsrådet MEHMET KAPLAN (MP):
          </note>
          <note>
            Fru talman! Tack, Ewa Thalén Finné, för att du lyfter upp den
            här viktiga frågan!
          </note>
          <note>
            Detta handlar om två saker. Den ena är vilken vilja det finns
            i de olika politiska partierna. Det ska nu prövas i de bostadspolitiska
            samtal som jag och finansministern leder.
          </note>
          <note>
            Den andra frågan handlar om vad det är kommunerna vill ha och
            inte vill ha. Detta är en fråga som gör att det kommunala självstyret
            prövas. Då är det viktigt att vi från de partier som sitter i
            dessa samtal är seriösa, har en bra beredning och kommer överens
            brett.
          </note>
          <note>
            Flyktingsituationen i Grekland
          </note>
          <note type="speaker">
            Anf. 35 RASMUS LING (MP):
          </note>
          <note>
            Fru talman! Ingen har nog undgått hur flyktingsituationen ser
            ut i Grek ­ land i dessa dagar. Jag var tillsammans med en delegation
            från Miljöpartiet på Samos för ett par veckor sedan. Jag tror
            inte att det är många som är oberörda av att se flytvästar i vattnet
            och på stränderna och också hur hjäl ­ tarna i de gula båtarna
            räddar människor på Medelhavet varje dag.
          </note>
          <note>
            Förra året kom det ungefär 850 000 människor till Grekland. Jag
            skulle vilja fråga migrationsministern hur han arbetar i den här
            situationen för att fler länder i Europa ska kunna ta ett gemensamt
            ansvar i frågan och hur Sverige särskilt kan underlätta för Grekland
            i detta kritiska läge.
          </note>
          <note type="speaker">
            Anf. 36 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tror att vi alla är överens om att vi inte kan
            tillåta att Grekland blir ett enda stort flyktingläger och att
            utvecklingen går åt det hållet. Vi måste se till att hjälpas åt
            som EU-medlemmar för att underlätta Greklands situation och kunna
            få kontroll över situationen.
          </note>
          <note>
            Detta är en fråga som verkligen prövar hela Europeiska unionen
            och solidariteten mellan våra länder. Det är viktigt att alla
            EU:s medlemsstater lever upp till våra grundläggande värderingar.
            Solidaritet mellan våra länder är en del av det men också människovärde
            och att vi ser till att behandla de människor som nu kommer till
            Europa på ett värdigt sätt.
          </note>
          <note>
            Jag tror att det är tre saker som måste ske. Det första är att
            man får kontroll över gränsen mellan Turkiet och Grekland så att
            det inte bara fortsätter att fyllas på med människor som flyr.
            För det krävs ett avtal med Turkiet.
          </note>
          <note>
            Det andra som måste ske är att vi klarar av att evakuera människor
            från Grekland till övriga EU i enlighet med de beslut som vi har
            fattat inom Europeiska unionen.
          </note>
          <note>
            Det tredje är att etablera lagliga vägar från Turkiet in i EU.
          </note>
          <note type="speaker">
            Anf. 37 RASMUS LING (MP):
          </note>
          <note>
            Fru talman! Tack så mycket för svaret, statsrådet!
          </note>
          <note>
            Vikten av lagliga vägar i Europa kan inte underskattas och även
            att EU:s länder delar på ansvaret. Frågan om att hålla den yttre
            gränsen gör också att vägen för dem som flyr kommer att bli än
            farligare.
          </note>
          <note>
            Frågan är vilket pris det kan få i form av fler döda på Medelhavet
            och hur statsrådet ser på en sådan risk.
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tror att vi alla är överens om att vi inte kan
            ha det som det ser ut nu när tusentals människor reser över i
            dessa ranka och farliga båtar på ett sätt som gör att de sätter
            sina liv på spel. Så får det inte fortsätta att gå till.
          </note>
          <note>
            En del i en lösning är att man trots allt har en organisation
            så att man har en kontroll över gränsövergången. Sedan är det
            de andra två sakerna. Det handlar om att se till att omfördela
            inom Europa och också se till att man åstadkommer dessa lagliga
            vägar från flyktingvägarna till Europa.
          </note>
          <note>
            Tvingande hälsoundersökning av flyktingar
          </note>
          <note type="speaker">
            Anf. 39 CHRISTINA ÖSTBERG (SD):
          </note>
          <note>
            Fru talman! Jag vill ställa min fråga till migrationsministern.
          </note>
          <note>
            De senaste veckorna har det rapporterats om en stor ökning av
            smittsamma sjukdomar och att dessa ökar i takt med att allt fler
            flyktingar söker sig till Sverige. Folkhälsomyndigheten rapporterar
            om att bland annat tbc-fallen har fördubblats på tio år. Detta
            är oroväckande och något som vi sverigedemokrater har varnat för
            under en lång tid.
          </note>
          <note>
            Hälsoundersökningar anses enligt Folkhälsomyndigheten vara en
            grundläggande förutsättning för att man ska upptäcka och kunna
            behandla de m som är smittade. Vi har förståelse för att den nuvarande
            kritiska flyktingsituationen påverkar hälso- och sjukvårdens redan
            ansträngda verksamhet. Samtidigt är det otroligt viktigt att direkt
            fånga upp dem som är smittade.
          </note>
          <note>
            Därför vill vi sverigedemokrater att tvingande hälsoundersökningar
            ska vara en naturlig del av asylprocessen och ske så snart som
            möjligt efter ankomsten till Sverige. Vad avser regeringen att
            vidta för åtgärder för att få upp andelen flyktingar som genomgår
            hälsoundersökningar?
          </note>
          <note type="speaker">
            Anf. 40 Justitie- och migrationsminister MORGAN JOHANSSON (S):
          </note>
          <note>
            Fru talman! Det finns ett sådant uppdrag som Migrationsverket
            ska lösa tillsammans med landstingen. Det är klart att det är
            viktigt, framför allt för människorna själva som det handlar om.
            Det gäller att se till att de får ett bra mottagande i Sverige
            och att så många som möjligt som kan komma till rätta med de eventuella
            hälsoproblem som de kan ha.
          </note>
          <note>
            Här har vi turen, skulle jag vilja säga, att ha en väl fungerande
            sjukvård i Sverige. Vi är ett välfärdssamhälle. Jag skulle vilja
            säga att vi har mycket bättre förutsättningar än de flesta andra
            länder har.
          </note>
          <note>
            Samtidigt har vi en stor utmaning i att det kom många människor
            till Sverige förra året – 160 000. Migrationsverket måste som
            sagt tillsammans med landstingen fortsätta att jobba på för att
            försöka lösa problemen.
          </note>
          <note type="speaker">
            Anf. 41 CHRISTINA ÖSTBERG (SD):
          </note>
          <note>
            Fru talman! Det är positivt att regeringen tar situationen och
            de ökande smittriskerna på allvar. Att ge ökade incitament till
            hälsoundersökningar har uppenbarligen inte visat sig vara tillräckligt,
            då andelen undersökning ­ ar ändå inte har ökat på senare år.
          </note>
          <note>
            Vi vidhåller därför att det är nödvändigt att införa tvingande
            hälsoundersökningar så snart som möjligt vid ankomst till Sverige
            för att man ska få en större andel att genomgå hälsoundersökning
            och få hjälp att motverka fortsatt smittspridning.
          </note>
          <note type="speaker">
            Anf. 42 Justitie- och migrationsminister MORGAN JOHANSSON (S):
          </note>
          <note>
            Fru talman! Andelen undersökningar har inte ökat, men antalet
            undersökningar har ökat i takt med att man har byggt ut organisationen.
            Det är viktigt framför allt för den enskilde att man får den hjälp
            som man behöver.
          </note>
          <note>
            Här är uppdraget till Migrationsverket och landstingen att fortsätta
            att arbeta med detta, och jag har stort förtroende för att de
            kommer att lösa det här framöver.
          </note>
          <note>
            Investeringar i pilot- och demonstrationsanläggningar
          </note>
          <note type="speaker">
            Anf. 43 PER-ARNE HÅKANSSON (S):
          </note>
          <note>
            Fru talman! Min fråga riktar sig till närings- och innovationsministern.
            Sverige är alltjämt ett ledande kunskaps- och innovationsland.
            Men andra länder i vår omvärld är på bettet, framför allt när
            det gäller att omsätta sina forskningsinvesteringar i det som
            kallas innovationer i nya företag och jobb.
          </note>
          <note>
            En viktig aspekt inom svensk innovationspolitik är stödet till
            det som kallas pilot- och demonstrationsanläggningar. Många svenska
            företag, däribland Volvokoncernen som vi nyligen har träffat,
            men också en rad andra branscher genomför tunga investeringsbeslut
            om forskning för att få fram nya produkter som efterfrågas på
            marknaden. Då behövs den här typen av anläggningar.
          </note>
          <note>
            Jag vill fråga närings- och innovationsministern hur regeringen
            vill stärka möjligheterna så att företag kan investera i pilot-
            och demonstra ­ tionsanläggningar i Sverige framöver.
          </note>
          <note type="speaker">
            Anf. 44 Närings- och innovationsminister MIKAEL DAMBERG (S):
          </note>
          <note>
            Fru talman! Tack för frågan! Det är ett faktum att Sverige är
            ett ledande innovationsland. Vi topprankas i många sammanhang
            där man rankar olika länders innovationsförmåga. Men när vi tittar
            i ett historiskt perspektiv, de senaste tio åren, ser vi att vi
            har tappat mycket av forskningsinvesteringar i Sverige. Det är
            framför allt de privata investeringarna som har gått till andra
            länder. Det här måste vi vända.
          </note>
          <note>
            Ett sätt att göra det är att fokusera exakt på test- och demoanläggningar.
            Det finns ett stort intresse från det privata näringslivet för
            att vara med och dela utveckling med samhället för att driva fram
            nästa generations produkter och tjänster.
          </note>
          <note>
            Detta är just en av de frågor som den utredning som har presenterats
            om det förändrade statliga riskkapitalet har tittat på. De föreslår
            en demofond, och det är exakt en sådan sak som regeringen ämnar
            återkomma till inom bara några veckor när vi presenterar propositionen
            om det statliga riskkapitalet.
          </note>
          <note type="speaker">
            Anf. 45 PER-ARNE HÅKANSSON (S):
          </note>
          <note>
            Fru talman! Tack för svaret! Vi träffade Volvokoncernen nyligen.
            Volvo är ett av flera globala företag som säger: Vi är beredda
            att fortsätta vår satsning med Sverige som bas och att ta utgångspunkt
            i det.
          </note>
          <note>
            Man lyfter bland annat fram satsningen på smart industri som
            ett viktigt steg för export och konkurrenskraft. Industrin och
            tjänstesektorn är i detta fall intimt sammankopplade med varandra.
            Mycket går in i varandra. Hur ser näringsministern på att vi ska
            kunna vara fortsätta att vara ledande i denna konkurrens?
          </note>
          <note type="speaker">
            Anf. 46 Närings- och innovationsminister MIKAEL DAMBERG (S):
          </note>
          <note>
            Fru talman! I nyindustrialiseringsstrategin, som regeringen har
            presenterat, finns just perspektivet med smart industri med. Ett
            av fokusområdena är just Testbädd Sverige. Hur kan vi förändra
            vårt system så att det blir fler av den här typen av anläggningar
            i Sverige? Där kan man pröva nya innovationer också i verkliga
            livet. Det kan handla om äldreomsorgen med nya robotar eller tekniska
            lösningar, i Göteborg med självkörande bilar eller i Stockholm
            med 5G-teknik för att skapa den smarta staden. Detta är exakt
            i linje med den nyindustrialiseringsstrategi som regeringen har
            presenterat.
          </note>
          <note>
            Åtgärder mot fusk i åkeribranschen
          </note>
          <note type="speaker">
            Anf. 47 DANIEL SESTRAJCIC (V):
          </note>
          <note>
            Fru talman! Min fråga går till Anna Johansson. I dag presenterade
            Skatteverket sin rapport om å keriverksamheten i Sverige 2015.
            Den beskriver en bransch i fritt fall som påverkar 10 000 åkeriföretag
            och sysselsätter 86 000 personer. Det är misstänkt fusk i 80 procent
            av de undersökta fallen. 44 miljoner i ökad skatt har påförts
            i 49 undersökningsärenden. Det finns en stor kreativitet i uppläggen
            när det gäller att dumpa villkoren och smita undan skatten.
          </note>
          <note>
            Rapporten beskriver en oacceptabel situation. Fusket leder till
            arbetsförhållanden som är under all kritik och en bransch som
            går på knäna.
          </note>
          <note>
            Regeringens arbete är för långsamt och otillräckligt, tycker
            jag. Nu undrar jag vilka nya åtgärder ministern avser att vidta
            med tanke på rapporten och om det inte är dags att införa den
            holländska modellen också i Sverige.
          </note>
          <note type="speaker">
            Anf. 48 Statsrådet ANNA JOHANSSON (S):
          </note>
          <note>
            Fru talman! Tack för frågan! Detta är en av de frågor som vi
            har lagt mest tid och energi på under det år, drygt, som jag har
            varit statsråd med ansvar för dessa frågor.
          </note>
          <note>
            Vi möter många åkare och chaufförer som vittnar om hur det ser
            ut på svenska vägar och hur konkurrenssituationen ser ut. Detta
            är såväl ett miljöproblem, eftersom det ofta är sämre bilar, som
            ett arbetsmiljöproblem, i allra högsta grad, och ett konkurrensproblem.
            Marknaden blir åsidosatt.
          </note>
          <note>
            Vi kommer att fortsätta att jobba på med frågorna. Men när det
            gäller just den här undersökningen handlar det snarare om efterlevnadskontroll
            än om att det behövs nya regler. Därför välkomnar jag verkligen
            myndigheternas kontrollarbete. Man ska inte kunna ägna sig åt
            denna typ av verksamhet och känna att man inte riskerar att åka
            fast.
          </note>
          <note>
            Jag tycker att Skatteverkets rapport är mycket bra på det viset;
            den visar att man blir lagförd när man beter sig på ett sätt som
            inte är lagligt i Sverige.
          </note>
          <note type="speaker">
            Anf. 49 DANIEL SESTRAJCIC (V):
          </note>
          <note>
            Fru talman! Hela branschen, och alla som jobbar med det här,
            kräver nya regler och nya åtgärder. Skatteverket säger också,
            till exempel, att de behöver offentliga register över alla företag
            som verkar i Sverige. Det stämmer alltså inte att det bara handlar
            om efterlevnadskontroll, utan det krävs fler åtgärder. Regeringen
            jobbar med det, men det går för långsamt och det händer för lite.
          </note>
          <note>
            Återigen: Är ni inte beredda att nu ta tag i det här och införa
            den holländska modellen? Det är något som ert parti lovade före
            valet att ni skulle göra.
          </note>
          <note type="speaker">
            Anf. 50 Statsrådet ANNA JOHANSSON (S):
          </note>
          <note>
            Fru talman! I sådana här frågor, som har fått gå alldeles för
            länge utan åtgärd, uppfattas och känns allt vi gör som att det
            är lite för sent och lite för lite. Detta är en fråga som vi har
            stort fokus på, men vi ska också vara säkra på att vi vidtar rätt
            åtgärder.
          </note>
          <note>
            Därför har vi gett ett stort utredningsuppdrag till Transportstyrelsen,
            som bland annat handlar om beställaransvaret och om det behöver
            utvecklas. Det handlar om vinterdäck på bilar och om att följa
            upp de nya regler som vi har på detta område. Vi kommer att fortsätta
            att fokusera.
          </note>
          <note>
            Villkoren för offentlig upphandling
          </note>
          <note type="speaker">
            Anf. 51 ANN-CHARLOTTE HAMMAR JOHNSSON (M):
          </note>
          <note>
            Fru talman! Min fråga går till näringsministern. Sverige behöver
            ett rikt näringsliv med en mångfald av företag, jobb, tillväxt
            och utveckling. Inom den offentliga sektorn finns det en stor
            potential för företag att få ut sina produkter och tjänster på
            marknaden. Det är minst 600 miljarder, men man talar om siffror
            på 1 000 miljarder, där det finns möjlighet att sälja till det
            offentliga. Det är väldigt mycket pengar.
          </note>
          <note>
            Regeringen lägger nu fram förslag på att upphandla av dem som
            har kollektivavtalsliknande villkor. Bland företagen är det 60
            procent som inte använder denna modell för sitt arbetsliv. Det
            kan till exempel vara lantbruk, familjeföretag eller småföretagare
            – någonting som alla partier säger sig värna.
          </note>
          <note>
            Jag skulle vilja veta hur näringsministern ser på detta. Det
            stängs ju dörrar för dessa företag med tanke på ert förslag.
          </note>
          <note type="speaker">
            Anf. 52 Närings- och innovationsminister MIKAEL DAMBERG (S):
          </note>
          <note>
            Fru talman! Tack för frågan! I dessa dagar är det viktigt att
            också konstatera att nyföretagandet gick upp med 25 procent den
            senaste månaden jämfört med för ett år sedan. Det är alltså en
            kraftig ökning av nyföretagandet i Sverige just nu.
          </note>
          <note>
            Upphandling är en fråga som verkligen diskuteras bland företagare
            och bland kommuner i Sverige. Där har regeringen verkligen tagit
            krafttag. Vi har flyttat bort frågan från Konkurrensverket för
            att ha en ny upphandlingsmyndighet för att kunna fokusera på att
            hjälpa kommuner och landsting att jobba smartare med upphandling.
            Man ska bryta upp upphandlingar i mindre delar så att små och
            medelstora företag kan komma i fråga för upphandlingar. De har
            ofta känt att de inte har kunnat delta när det har varit jätteupphandlingar
            som har gjort det omöjligt för små och medelstora företag att
            över huvud taget komma i kontakt med offentlig sektor som upphandlare.
          </note>
          <note>
            Vi tar ett krafttag när det gäller offentlig upphandling i Sverige,
            och detta är en åtgärd som jag tror är bra för små och medelstora
            företag.
          </note>
          <note type="speaker">
            Anf. 53 ANN-CHARLOTTE HAMMAR JOHNSSON (M):
          </note>
          <note>
            Fru talman! Ja, det var frågan om krafttag. Lantbruk har inte
            kollektivavtalsliknande villkor, så det blir krafttag för att
            utesluta företag från att delta. Elever, äldre patienter och deras
            familjer efterfrågar i dag fler lokalproducerade produkter på
            matborden. Med den dörr ni nu använder kommer ni att stänga möjligheten
            för företagen att över huvud taget delta.
          </note>
          <note>
            Moderaternas politik är att det ska finnas en mångfald av företag
            med smarta lösningar och i slutändan bra produkter och tjänster.
            Varför har inte regeringen den goda affären i centrum?
          </note>
          <note type="speaker">
            Anf. 54 Närings- och innovationsminister MIKAEL DAMBERG (S):
          </note>
          <note>
            Fru talman! Det är många kommuner som lyssnar med stora öron
            på den här debatten. Förut var det nästan omöjligt att jobba med
            krav i upphandling som innebar att ta vara på lokalproducerade
            och miljövänliga produkter och tjänster.
          </note>
          <note>
            Nu finns det en helt ny myndighet som har till uppgift att göra
            det möjligt att jobba med små och medelstora företag.
          </note>
          <note>
            Det är märkligt att Moderaterna alltid ska ge sig på kollektivavtal,
            att det inte råder en situation i Sverige där det är självklart
            med kollektivavtalsliknande villkor i sin verksamhet så att inte
            kommunala pengar används för att dumpa löner och villkor i Sverige.
          </note>
          <note>
            I detta anförande instämde Veronica Lindholm (S).
          </note>
          <note>
            Bostadskrisen
          </note>
          <note type="speaker">
            Anf. 55 ROBERT HANNAH (L):
          </note>
          <note>
            Fru talman! Jag har en fråga till bostadsministern.
          </note>
          <note>
            Bostadskrisen har gått från att vara besvärlig till superakut.
            Det är främst kommunerna som har hamnat i skottgluggen. Bostadsminister
            Mehmet Kaplan har exempelvis hotat med sanktioner mot de kommuner
            där byggtakten är låg. Det ger en bild av att det är staten som
            driver på bostadsbyggandet, men i praktiken är det oftast statens
            företrädare länsstyrelsen som är den stora bromsklossen.
          </note>
          <note>
            Nyligen sattes stopp för planerna på 800 bostäder i Marievik
            i Stockholm. En av invändningarna var att husen skulle synas från
            världsarvet Skogskyrkogården – sex kilometer bort från lägenheterna.
          </note>
          <note>
            Mitt i en akut bostadskris bedöms de dödas utsikt vara viktigare
            än bostäder för levande människor. Det är helt uppenbart att något
            måste göras. Det finns många fler exempel i Stockholm.
          </note>
          <note>
            Är det inte dags att sopa rent framför egen dörr? En utredning
            föreslog nyligen att man ska tvingas ge bindande planeringsbesked
            och se över riksintressena. Vad gör bostadsministern själv?
          </note>
          <note type="speaker">
            Anf. 56 Statsrådet MEHMET KAPLAN (MP):
          </note>
          <note>
            Fru talman! Robert Hannah följer en liberal tradition att försöka
            frammåla komplicerade saker som enkla och därigenom ta billiga
            poäng.
          </note>
          <note>
            I det här fallet handlar det om det kommunala planmonopolet.
            Man måste få bestämma på lokal nivå på vilket sätt gestaltad livsmiljö
            bäst skapar förutsättningar för bostadsbyggande. Det här är dessutom
            en kommun som har växlat upp bostadsbyggandet och fördubblat antalet
            bostäder som ska byggas av allmännyttan. Det är från den gamla
            majoriteten, som Robert Hannahs eget parti satt med i, till den
            nya majoriteten som har växlat upp bostadsbyggandet och har planer
            på att bygga ännu mer.
          </note>
          <note>
            Robert Hannahs fråga är en av de viktiga frågor som bör behandlas
            tvärsektoriellt. Det handlar om flera olika partiers ingångar,
            och vi kommer att diskutera dem framöver.
          </note>
          <note type="speaker">
            Anf. 57 ROBERT HANNAH (L):
          </note>
          <note>
            Fru talman! Miljöpartiet sa i helgen att man vill ta emot 150
            000 flyktingar i Sverige det här året. Förra året tog Sverige
            emot 160 000 flyktingar.
          </note>
          <note>
            Var ska de bo? Är det viktigare att döda ska ha en bättre utsikt
            än levande? Är det viktigare att beställa containrar för flera
            miljarder i alla kommuner i Sverige än att bygga riktiga bostäder
            där de behövs?
          </note>
          <note>
            Vi behöver se över riksintressena, och vi behöver se till att
            länsstyrelserna sköter sig. Det är statsrådets jobb att göra det.
            Vad tänker statsrådet göra?
          </note>
          <note type="speaker">
            Anf. 58 Statsrådet MEHMET KAPLAN (MP):
          </note>
          <note>
            Fru talman! När vi ska diskutera och ha konstruktiva ingångar
            i samtal är en av reglerna och möjligheterna till dessa konstruktiva
            ingångar att man faktiskt försöker se frågans komplexitet. I det
            här fallet handlar det om länsstyrelsernas roll. I fråga om överklaganden
            har vi lagt fram ett förslag till riksdagen om att ta bort dem
            när det gäller detaljplan. Det finns en ny bullerförordning som
            innebär att små bostäder kan byggas. Vi kommer att fortsätta med
            detta.
          </note>
          <note>
            Regelförenklingar för ökat bostadsbyggande
          </note>
          <note type="speaker">
            Anf. 59 CAROLINE SZYBER (KD):
          </note>
          <note>
            Fru talman! Många kommuner står nu inför en svår utmaning när
            de på kort tid ska hitta bostäder till såväl nyanlända som många
            andra bostadssökande. Många kommuner är också tydliga med att
            lagar och regler måste förenklas om kommunerna på sikt ska lösa
            situationen och bostadsfrågan.
          </note>
          <note>
            Den stora stötestenen, som har nämnts tidigare, är att många
            säger att den byggklara mark som finns är begränsad av riksintressen.
            Naturvärden, friluftsliv och kultur ska skyddas. De flesta områden
            som kan bebyggas kan ha fyra till fem skydd på varandra. Utöver
            detta nämner många kommuner bullernivåer som en försvårande omständighet.
          </note>
          <note>
            Nu ger jag bostadsministern en chans till att förklara vad som
            är regeringens ingång. Kan ni tänka er att göra bostäder till
            ett riksintresse?
          </note>
          <note type="speaker">
            Anf. 60 Statsrådet MEHMET KAPLAN (MP):
          </note>
          <note>
            Fru talman! Tack, Caroline Szyber, för frågan!
          </note>
          <note>
            När SKL, Sveriges Kommuner och Landsting, gjorde en sammanställning
            över hur många planer som finns som är klara att bebygga var siffran
            173 000 just i detta nu. Det finns ytterligare lika många under
            den närmaste kommande perioden.
          </note>
          <note>
            Rätt många bostäder är planlagda. Att skylla allt på kommunerna
            är för det första felaktigt och ger för det andra oss ingenting
            när det gäller att snabba på takten.
          </note>
          <note>
            Regeringen har gjort den största bostads politiska satsningen
            på över 20 år. Det är totalt 5 ½ miljard kronor där det ingår
            ett investeringsstöd, det vill säga stöd till kommunerna som vill
            bygga och saneringshjälp för att marksanera i centrala lägen.
            Det är satsningar som är igång. Pengarna kommer att göra nytta
            under året.
          </note>
          <note>
            Om vi tittar tillbaka ser vi inga motsvarande satsningar utan
            mest klagomål från oppositionen.
          </note>
          <note type="speaker">
            Anf. 61 CAROLINE SZYBER (KD):
          </note>
          <note>
            Fru talman! Pengar har inte betalats ut därför att frågorna är
            för komplexa. När ska regeringen agera? Före nyår skickade Boverket
            ut en promemoria där man sa att regeringen ges möjlighet att utlösa
            ett så kallat kristillstånd. Det skulle innebära att Sveriges
            290 kommuner inte behöver bryta mot plan- och bygglagen när de
            i dag ska planlägga.
          </note>
          <note>
            När kan regeringen tänka sig att gå vidare med förslaget?
          </note>
          <note type="speaker">
            Anf. 62 Statsrådet MEHMET KAPLAN (MP):
          </note>
          <note>
            Fru talman! Det är lite märkligt att klaga på att regeringen
            har pengar i sin budget för bostadsbyggande när man själv inte
            har några pengar alls. Däremot vill jag naturligtvis behålla den
            goda samtalstonen som finns mellan oppositionens företrädare och
            regeringen för att vi tillsammans ska kunna lägga fram breda förslag
            som kan passera kammaren, som den gamla regeringen i vissa fall
            inte lyckades med. Det är något jag står upp för och som jag kommer
            att fortsätta med.
          </note>
          <note>
            Exporten av svensk life science
          </note>
          <note type="speaker">
            Anf. 63 INGELA NYLUND WATZ (S):
          </note>
          <note>
            Fru talman! Min fråga går till närings- och innovationsministern.
          </note>
          <note>
            Life science är en av Sveriges absolut viktigaste branscher.
            Där finns många anställda, där finns ett högt kunskapsinnehåll
            och framför allt är den viktig för vår export. En viktig stomme
            för detta är Astra Zenecas verksamhet i Södertälje och i Mölndal.
          </note>
          <note>
            Vi socialdemokrater har under många år drivit på för att på olika
            sätt hitta vägar att underlätta för branschen. Nu finns bland
            annat ett nationellt innovationsråd som leds av statsministern.
            Just frågan om att hitta ett samverkansprogram för life science
            är högt prioriterad. En viktig förutsättning för branschen är
            att få ut nya innovationer, produkter och tjänster på världsmarknaden.
          </note>
          <note>
            Hur vill regeringen arbeta för att främja exporten av svensk
            life science?
          </note>
          <note type="speaker">
            Anf. 64 Närings- och innovationsminister MIKAEL DAMBERG (S):
          </note>
          <note>
            Fru talman! Life science är ett mycket speciellt område. Det
            ger exportintäkter, skapar högkvalitativa jobb och ger människor
            en bättre hälsa. Det är få områden som är så roliga att jobba
            med och där Sverige är så duktigt som just i life science . Det
            finns en enorm potential. Den syns s ärskilt när vi tittar ut
            i världen och ser den demografiska utvecklingen. Den kommer att
            innebära en större efterfrågan på både medicinsk-teknisk utrustning
            och läkemedel. Sverige har en enormt bra position.
          </note>
          <note>
            Inom ramen för den samverkan vi har på life science-området jobbar
            vi med att ta fram ett internationaliseringsprogram för life science.
            Vi presenterar de investeringsmöjligheter som finns för life science
            i Sverige så att fler internationella bolag ska förlägga sin forskning,
            utveckling, kliniska prövningar och produktion till Sverige. Därför
            var jag mycket glad att Astra Zeneca i strikt internationell konkurrens
            förlade nästa generations medicinfabriker i Södertälje.
          </note>
          <note type="speaker">
            Anf. 65 INGELA NYLUND WATZ (S):
          </note>
          <note>
            Fru talman! Jag är lika glad som näringsministern över den nya
            produktionsanläggningen i Södertälje, men jag tänkte återkomma
            till det här med komplexiteten i branschen.
          </note>
          <note>
            En annan viktig sak som branschen har påtalat är det här med
            att hitta finansiering av nya idéer och innovationer i tidiga
            skeden. Därför är min fråga om det i arbetet med branschen som
            regeringen nu så förtjänstfullt har dragit igång ingår någon tanke
            om att möta just de problemen.
          </note>
          <note type="speaker">
            Anf. 66 Närings- och innovationsminister MIKAEL DAMBERG (S):
          </note>
          <note>
            Fru talman! Vi jobbar på flera fronter med de här frågorna.
          </note>
          <note>
            När det gäller export har vi ett särskilt program för att synliggöra
            life science-möjligheterna i Sverige och internationaliseringen.
          </note>
          <note>
            Vi jobbar med fond-i-fond-strukturen vi talade om tidigare, med
            det statliga riskkapitalet, där life science definitivt skulle
            kunna bli en väldigt stor vinnare på att man styr mer resurser
            i tidigare faser.
          </note>
          <note>
            Dessutom jobbar vi med hur vi kan öppna upp hälso- och sjukvården
            så att den också blir en motor för innovation, något som inte
            minst life science-branschen välkomnar väldigt mycket.
          </note>
          <note>
            Sveriges kapacitet i flyktingmottagandet
          </note>
          <note type="speaker">
            Anf. 67 JOHAN FORSSELL (M):
          </note>
          <note>
            Fru talman! Min fråga går till migrationsminister Morgan Johansson.
          </note>
          <note>
            Vi har som alla vet en mycket bekymmersam flyktingkris, framför
            i allt södra Europa. Jag tror att vi alla berörs av de bilder
            som nu kablas ut över världen.
          </note>
          <note>
            Vi har också en utmanande situation här hemma. Migrationsverkets
            handläggningstider är snart två år långa. Det saknas 20 000 bostäder
            bara de kommande månaderna. I går äskade också Migrationsverket
            om 28 miljarder extra i anslag bara för 2016.
          </note>
          <note>
            Regeringen har vidtagit ett antal åtgärder för att dämpa söktrycket
            på Sverige. Det är nödvändigt.
          </note>
          <note>
            Samtidigt blev jag förbryllad när jag noterade utbildningsministerns
            inlägg i migrationsdebatten så sent som i fredags. Enligt honom
            står regeringen bakom uppfattningen att Sverige klarar av att
            ta emot ytterligare 150 000 personer under 2016.
          </note>
          <note>
            Delar migrationsministern sin regeringskollegas uppfattning på
            den punkten?
          </note>
          <note type="speaker">
            Anf. 68 Justitie- och migrationsminister MORGAN JOHANSSON (S):
          </note>
          <note>
            Fru talman! Det är alldeles riktigt som Johan Forssell säger
            att vi har vidtagit ett antal åtgärder för att få ned söktrycket.
            Vi var tvungna att göra det. Vi har 160 000 som kom förra året.
            Våra asylboenden är fulla.
          </note>
          <note>
            Det var bakgrunden till aviseringen om ny lagstiftning men också
            till id-kontrollerna, som vi införde från den 4 januari. Vi röstade
            igenom det i den här kammaren. Tyvärr orkade inte ni moderater
            stå upp för det då, utan ni lade ned er röst när det gällde id-kontrollerna.
            Men de har varit viktiga för att vi nu har kontroll över situationen.
            500–600 som kommer per vecka klarar vi.
          </note>
          <note>
            Migrationsverkets prognos har tre scenarier. Mittenscenariot
            med 100 000 innebär att vi kan klara mottagandet och boendena
            men ändå får använda evakueringsbostäderna senare i år.
          </note>
          <note>
            Vi ser att vi måste styra ned mot det lägsta scenariot, som ligger
            på nedåt 70 000, för att kunna beta av köerna och få en mer hanterbar
            situa ­ tion. Det är den bedömning som vi gör.
          </note>
          <note type="speaker">
            Anf. 69 JOHAN FORSSELL (M):
          </note>
          <note>
            Fru talman! Jag får väl tacka statsrådet för svaret. Det kanske
            är jag som inte förstår, men jag blir faktiskt inte riktigt klok
            på det svar som gavs.
          </note>
          <note>
            Anser migrationsministern att Sverige klarar av att ta emot 160
            000 personer under 2016? Det räcker ganska bra med ett ja eller
            ett nej.
          </note>
          <note type="speaker">
            Anf. 70 Justitie- och migrationsminister MORGAN JOHANSSON (S):
          </note>
          <note>
            Fru talman! Det är precis som jag sa: Om det skulle komma 100
            000 i år kan vi precis klara mottagandesituationen. Vi kommer
            fortfarande att få använda evakueringsbostäder.
          </note>
          <note>
            Skulle det komma fler än så – alltså uppemot 140 000, som är
            det tredje scenariot som Migrationsverket har – kommer våra boendeplatser
            att ta slut, förmodligen redan i slutet av sommaren.
          </note>
          <note>
            Svaret på frågan är alltså nej. Vi klarar inte den situationen.
            För att få kontroll över mottagandet bör vi som sagt styra ned
            mot det lägsta scenariot, ned mot 70 000.
          </note>
          <note>
            Finansieringen av flyktingmottagandet
          </note>
          <note type="speaker">
            Anf. 71 MARKUS WIECHEL (SD):
          </note>
          <note>
            Fru talman! Även min fråga går till migrationsministern och berör
            Migrationsverkets begäran om ytterligare 28,4 miljarder kronor
            för innevarande år för att klara av asylsituationen.
          </note>
          <note>
            Men det handlar också om 32 miljarder för nästa år. Med andra
            ord begär man över 60 miljarder för de kommande två åren för att
            klara av den rådande migrationssituationen.
          </note>
          <note>
            I en rapport från Konjunkturinstitutet som publicerades i tisdags
            varnas det inte helt oväntat för att skatten måste höjas för att
            klara av det här. Om man inte höjer skatten kommer man att behöva
            ta från den grundläggande välfärden för att över huvud taget klara
            av den migrationspolitik som regeringen för.
          </note>
          <note>
            Min fråga till ministern är ganska enkel: Hur anser han att situationen
            ska hanteras, och hur ska det här finansieras? Vill han hellre
            höja skatten eller skära i välfärden?
          </note>
          <note type="speaker">
            Anf. 72 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tror att en nyckelfråga är att förkorta handläggningstiderna.
            Ju längre tid man får sitta och vänta, desto mer kostar det.
          </note>
          <note>
            Det handlar förstås också om att se till att vi har en kontrollerbar
            situa ­ tion när det gäller antalet som kommer till Sverige.
          </note>
          <note>
            Som jag sa tidigare: Tack vare de insatser som regeringen gjorde
            i höstas har vi nu en kontrollerbar situation – 500, 600, 700
            i veckan. Det gör att vi kan fokusera på de 160 000 som kom förra
            året för att se till att göra ett bra mottagande för dem.
          </note>
          <note>
            Vi kommer att öka takten när det gäller antalet beslut. I år
            talar vi om nästan 100 000 beslut – 95 000 beslut.
          </note>
          <note>
            I februari har Migrationsverket kunnat beta av en del av köerna.
            Besluten är många fler än antalet som kommer in.
          </note>
          <note>
            Fortsätter vi med detta kommer vi att kunna klara av situationen.
          </note>
          <note type="speaker">
            Anf. 73 MARKUS WIECHEL (SD):
          </note>
          <note>
            Fru talman! Det är jättepositivt att regeringen försöker korta
            handläggningstiderna.
          </note>
          <note>
            Det är också positivt att regeringen har anammat Sverigedemokraternas
            sedan länge aviserade förslag om bland annat id-kontroller. Men
            det är någonting som vi har tryckt på ganska länge, så det är
            för lite och för sent.
          </note>
          <note>
            Men, migrationsministern, klarar vi verkligen av att ta emot
            100 000 under det här året? Tycker migrationsministern att det
            är värt att ta från den grundläggande välfärden eller för den
            delen höja skatterna?
          </note>
          <note type="speaker">
            Anf. 74 Justitie- och migrationsminister MORGAN JOHANSSON (S):
          </note>
          <note>
            Fru talman! Markus Wiechel talar om att ta från den grundläggande
            välfärden. Jag tror faktiskt att vi aldrig kommer att hamna där.
          </note>
          <note>
            Vet ni varför? Jo, vi har också i grunden en väldigt positiv
            utveckling i svensk ekonomi. Bara förra året hade vi en tillväxttakt
            på mellan 3 ½ och 4 procent. Den tillväxttakten ser inte ut att
            avta, i alla fall inte i någon större utsträckning. Det gör att
            skatteintäkterna ökar. Och när arbetslösheten går ned innebär
            det att antalet utbetalningar i den delen minskar. Totalt sett
            ser statsfinanserna alltså ut att gå ganska bra.
          </note>
          <note>
            Kostnaden för ny höghastighetsjärnväg
          </note>
          <note type="speaker">
            Anf. 75 ANNIKA QARLSSON (C):
          </note>
          <note>
            Fru talman! Det var inte länge sedan den tänkta dragningen av
            höghastighetsjärnvägen som ska knyta ihop Sveriges storstadsregioner
            presenterades.
          </note>
          <note>
            Det vi i dagsläget känner till är att kostnadsberäkningen är
            ospecifik och kan landa var som helst mellan 190 och 320 miljarder
            kronor. Det behövs dessutom ytterligare pengar för kringinvesteringar.
          </note>
          <note>
            Tyvärr gör regeringspartierna inte mycket för att bringa klarhet
            i om projektet över huvud taget kan bli av. Det har varit många
            olika turer beroende på vem som tillfrågas.
          </note>
          <note>
            När statsrådet Anna Johansson har fått frågan har hon uttryckt
            oro – som jag delar – för kostnadsbilden. Men lyssnar man på ledande
            företrädare för Miljöpartiet, som ju är det andra partiet i regeringssamarbetet,
            låter det på ett annat sätt.
          </note>
          <note>
            Kostnadsbilden för den nya höghastighetsjärnvägen är omöjlig
            att förstå, och situationen blir ohållbar när de högst ansvariga
            för den svenska infrastrukturen inom S och MP kommer med helt
            olika besked.
          </note>
          <note>
            Vad är det som gäller?
          </note>
          <note type="speaker">
            Anf. 76 Statsrådet ANNA JOHANSSON (S):
          </note>
          <note>
            Fru talman! Tack för frågan, Annika Qarlsson!
          </note>
          <note>
            Jag kan ge ett lästips alldeles gratis från talarstolen. I går
            skrev nämligen jag, Åsa Romson och gruppledarna för våra båda
            partier här i riksdagen en artikel där vi klargör vår syn på höghastighetsbanan.
          </note>
          <note>
            Vi ger uttryck för att den är en oerhört viktig satsning för
            Sverige. Den binder ihop våra tre största städer. Den ger ökade
            pendlingsmöjligheter och därmed möjligheter till fler jobb och
            fler bostäder.
          </note>
          <note>
            Men finansieringen är en utmaning. Därför behöver vi ta reda
            på mer för att få ett fullgott beslutsunderlag. Där pågår Sverigeförhandlingen,
            men vi behöver också titta på hur man kan få ned kostnaderna och
            få en second opinion om vad ett alternativ skulle kosta. Det uppdraget
            gav vi på regeringssammanträdet i dag till Trafikverket.
          </note>
          <note type="speaker">
            Anf. 77 ANNIKA QARLSSON (C):
          </note>
          <note>
            Fru talman! Det är oerhört värdefullt att ni ger ett och samma
            besked, för det är konfunderande när man inte vet vad som gäller.
          </note>
          <note>
            Det har också ryktats att det finns aktörer som är beredda att
            gå in och bygga billigt. Är den intresseanmälan som sägs ha inkommit
            från Kina någonting som fortfarande utreds?
          </note>
          <note type="speaker">
            Anf. 78 Statsrådet ANNA JOHANSSON (S):
          </note>
          <note>
            Fru talman! Jag har inte sett någon sådan intresseanmälan från
            Kina, och om jag hade sett den skulle jag genast ha talat om för
            kineserna att de får vända sig till Trafikverket, för det är nämligen
            Trafikverket som genomför upphandlingar av byggprojekt som gäller
            infrastruktur i det här landet.
          </note>
          <note>
            Men jag vill inte skämta bort detta utan säga att detta naturligtvis
            är ett projekt som är så stort att vi kommer att behöva vända
            oss till en stor marknad för att få in bra anbud och den bästa
            tillgängliga tekniken som också är anpassad för svenska förhållanden.
            Men själva upphandlingen och frågan vem som ska få uppdraget kommer
            Trafikverket att hantera.
          </note>
          <note>
            Åtgärder för ökat anpassat boende för äldre
          </note>
          <note type="speaker">
            Anf. 79 SHADIYE HEYDARI (S):
          </note>
          <note>
            Fru talman! Min fråga går till statsrådet Mehmet Kaplan.
          </note>
          <note>
            Sverige är ett bra land att åldras i. Allt fler blir äldre, och
            andelen äldre ökar i landet. Vi får leva längre tack vare vårt
            välfärdssystem. Det är glädjande, men det ställer också höga krav
            på vår välfärd.
          </note>
          <note>
            Många äldre bollas mellan korttidsboenden och ordinarie boenden.
            Det är inte bra för vare sig den enskilde eller för samhället.
            Många ensamma seniorer och äldre som bor kvar hemma i sina stora
            hus skulle gärna vilja flytta till ett mindre, anpassat boende,
            men det är jättesvårt. Samtidigt kunde vi frigöra de stora husen
            för barnfamiljer som har behov av dem.
          </note>
          <note>
            Min fråga till ministern är: Hur ska vi se till att det byggs
            fler anpassade, mindre boenden för äldre?
          </note>
          <note type="speaker">
            Anf. 80 Statsrådet MEHMET KAPLAN (MP):
          </note>
          <note>
            Fru talman! Tack, Shadiye Heydari, för denna jätteviktiga fråga!
            En del av utmaningen i bostadspolitiken är att få igång flyttkedjorna.
            Vi vet att det finns väldigt många människor som skulle vilja
            flytta från sitt nuvarande boende, som de upplever är lite för
            stort, men de tycker inte att de riktigt har råd. Därför skulle
            en växling mellan en långsam utfasning av ränteavdragen och att
            se över uppskovsräntan på reavinsten vara en av många möjligheter.
            Detta är en av de frågor som definitivt kommer att tas upp i de
            bostadspolitiska samtalen.
          </note>
          <note>
            Utöver detta går totalt över 800 miljoner under mandatperioden
            till bostäder för äldre, för att det ska kunna byggas bostäder
            som motsvarar de behov som människor har. Det handlar om människor
            som har levat, verkat och betalat skatt i det här landet och som
            nu upplever att de skulle vilja bo på ett annorlunda sätt framöver.
          </note>
          <note type="speaker">
            Anf. 81 SHADIYE HEYDARI (S):
          </note>
          <note>
            Fru talman! Tack för svaret, ministern! Det är glädjande att
            höra detta från ministern. Men det behövs en större bredd av boendeformer.
            Då talar vi om anpassade boendeformer för personer med olika behov
            av social gemenskap och trygghet, alltså trygghetsboenden, seniorboenden,
            55-plus eller vad det heter, samt generationsboenden. Det är ett
            nytt koncept som vi i Göteborg har ett kommunalt bostadsbolag,
            Gårdstensbostäder, som jobbar med. Jag vet inte om ministern känner
            till det. Jag gillar faktiskt det konceptet.
          </note>
          <note type="speaker">
            Anf. 82 Statsrådet MEHMET KAPLAN (MP):
          </note>
          <note>
            Fru talman! Det är ett exempel som jag naturligtvis gärna tittar
            närmare på. Vi ser hur många olika kommuner löser utmaningen på
            olika innovativa sätt. Det är något som vi välkomnar.
          </note>
          <note>
            Det som har saknats föregående år har varit statens stöd till
            byggnation av mindre bostäder. Därför har vi ett investeringsstöd
            som kommer att växlas upp under mandatperioden och som går till
            små och klimatsmarta hyresrätter med rimliga hyror.
          </note>
          <note>
            Åtgärder för förbättrad tillgänglighet
          </note>
          <note type="speaker">
            Anf. 83 BENGT ELIASSON (L):
          </note>
          <note>
            Fru talman! Jag vill ställa en fråga av mer allmän karaktär till
            statsrådet Mikael Damberg.
          </note>
          <note>
            Det borde vara en självklarhet att alla kan delta i samhället.
            Så är det inte fullt ut i dag. För den som har funktionsnedsättning
            är mötet med hinder som skapar utestängningar en alltför vanlig
            upplevelse.
          </note>
          <note>
            En av framgångsfaktorerna för att få till stånd en positiv utveckling
            av tillgängligheten är tydligt ledarskap. Regeringens verktyg
            för myndigheter när det gäller att visa detta ledarskap är regleringsbreven.
          </note>
          <note>
            För innevarande år saknar jag i många av regleringsbreven en
            tydlighet om tillgänglighet, som regeringen talade så väl om i
            regeringsförklaringen 2014. Min fråga till statsrådet är vilka
            konkreta åtgärder regeringen avser att initiera för att sätta
            bättre fokus på arbetet med tillgängligheten, först i myndigheternas
            egna verksamheter och sedan inom respektive verksamhetsområde.
          </note>
          <note type="speaker">
            Anf. 84 Närings- och innovationsminister MIKAEL DAMBERG (S):
          </note>
          <note>
            Fru talman! Här ska jag vara ärlig och säga att regleringsbrevens
            utformning på andra departement än mitt eget för mig känns som
            att vara ute på djupt vatten. Jag vågar inte ha detaljerade synpunkter
            på detta.
          </note>
          <note>
            Hur man utformar regleringsbrev är en konst i sig. Det har funnits
            en diskussion om detta i Regeringskansliet kopplat till myndigheterna.
            Ibland har det funnits en vilja att trycka in allt i regleringsbreven,
            vilket leder till att myndigheterna inte kan utföra sina uppdrag
            på ett tillräckligt fritt och kreativt sätt för att få så mycket
            resultat som möjligt. Jag vet inte om det ligger bakom en förändrad
            utformning av regleringsbreven på detta område. Jag vågar inte
            uttala mig om enskilda regleringsbrev på andra departements område.
          </note>
          <note type="speaker">
            Anf. 85 BENGT ELIASSON (L):
          </note>
          <note>
            Fru talman! Tack, statsrådet, för svaret! Jag har full förståelse
            för detta. Men då kanske statsrådet kan ta med sig frågan.
          </note>
          <note>
            En enkät från Myndigheten för delaktighet 2015 redovisar att
            22 procent av myndigheterna har backat 1 eller 2 poäng när det
            gäller tillgänglighetsarbetet. 37 procent står stilla, och det
            är fortfarande bara nio av de 257 som uppfyller kriterierna.
          </note>
          <note>
            Då är frågan om regeringen eller statsrådet kan lyfta denna fråga
            för att sätta bättre fokus på detta.
          </note>
          <note type="speaker">
            Anf. 86 Närings- och innovationsminister MIKAEL DAMBERG (S):
          </note>
          <note>
            Fru talman! Tack för följdfråga n , Bengt Eliasson! Den är något
            enklare för mig att hantera.
          </note>
          <note>
            Den här regeringen sätter ett enormt fokus på att skapa ett samhälle
            som är till för alla. Tillgänglighetsfrågorna är en av de viktiga
            delarna. Där har regeringen tagit flera initiativ, och vi kommer
            att fortsätta göra det. Jag hoppas att vi kan göra det i brett
            politiskt samförstånd. Det här handlar om ett ledarskap som är
            långsiktigt, så att alla aktörer förstår att vi bygger ett samhälle
            tillsammans. Då är också tillgänglighetsfrågorna väldigt viktiga
            för samhällsutvecklingen.
          </note>
          <note>
            Maskeringsförbud vid idrottsevenemang
          </note>
          <note type="speaker">
            Anf. 87 BEATRICE ASK (M):
          </note>
          <note>
            Fru talman! Det är svårt att tro det i dag, men fotbollssäsongen
            närmar sig faktiskt. Det är något som vi alla tycker är väldigt
            kul, men samtidigt är vi lite oroade. Vi har ju åtskilliga erfarenheter
            av läktarvåld och bråk i samband med olika idrottsevenemang.
          </note>
          <note>
            År 2014 tillsatte alliansregeringen en utredning om maskeringsförbud
            vid idrottsevenemang. Syftet var att motverka läktarvåld och se
            till att människor inte maskerar sig och begår brottsliga handlingar
            eller ställer till med oreda på matcherna.
          </note>
          <note>
            Utredaren lämnade sin rekommendation i december 2014, och inrikesministern
            sa då att han tyckte att det var ett väldigt bra förslag och lovade
            att en lag skulle träda i kraft den 1 januari 2016. Så blev det
            inte. Jag undrar vad som har hänt, och när kan en eventuell lagstiftning
            i det här avseendet komma på plats?
          </note>
          <note type="speaker">
            Anf. 88 Justitie- och migrationsminister MORGAN JOHANSSON (S):
          </note>
          <note>
            Fru talman! Svaret är att vi fortsätter att jobba med förslaget,
            och vi kommer att återkomma till riksdagen så fort vi har berett
            frågan färdigt.
          </note>
          <note type="speaker">
            Anf. 89 BEATRICE ASK (M):
          </note>
          <note>
            Fru talman! Det är väldigt bra att regeringen återkommer, men
            man undrar ju när. Det är ett bekymmer när folk maskerar sig på
            matcherna och begår brott. Vi behöver få detta på plats ganska
            snabbt. Finns det något annat regeringen gör för att förebygga
            våld den kommande säsongen?
          </note>
          <note type="speaker">
            Anf. 90 Justitie- och migrationsminister MORGAN JOHANSSON (S):
          </note>
          <note>
            Fru talman! Mycket av arbetet med förebyggande insatser görs
            av idrottsminister Gabriel Wikström. Sedan har vi naturligtvis
            en pågående dialog med idrotten och med polisen som bland annat
            handlar om hur man hanterar dessa situationer.
          </note>
          <note>
            Jag är lika oroad som många andra för att detta ska ta fart igen.
            Det har ju varit lugnt ett tag, men det finns en stor risk för
            att det ska komma att ta fart igen. Men i den konkreta frågan
            om maskeringsförbud återkommer vi till riksdagen.
          </note>
          <note>
            Arbetet mot osund konkurrens inom transportsektorn
          </note>
          <note type="speaker">
            Anf. 91 RIKARD LARSSON (S):
          </note>
          <note>
            Fru talman! Min fråga går till statsrådet Anna Johansson. Den
            tangerar en fråga som togs upp här lite tidigare, nämligen frågan
            om osund konkurrens och olagliga transporter.
          </note>
          <note>
            I och med de kontakter som jag har med svenska åkerier, med företrä
            ­ dare för åkerinäringen och med företrädare för Transport skulle
            jag säga att denna fråga förmodligen är den allra viktigaste frågan
            för svensk åkeri ­ näring just nu. Då är det klart att det är
            glädjande att en av de första propo ­ sitioner som vi behandlade
            i kammaren under innevarande mandatperiod handlade om denna fråga.
            Den handlade om cabotage och om sanktions ­ avgifter.
          </note>
          <note>
            Nu aviserade statsrådet i ett tidigare svar – och vi har sett
            det innan – att det är flera åtgärder på gång. Min fråga blir:
            Hur ser målbilden ut för detta arbete? Hur föreställer sig regeringen
            att en sund transportsektor ska fungera?
          </note>
          <note type="speaker">
            Anf. 92 Statsrådet ANNA JOHANSSON (S):
          </note>
          <note>
            Fru talman! Tack för frågan! Det här är ett väldigt tydligt exempel
            på varför det är värt att försvara den svenska modellen. Den svenska
            modellen gör att människor kan arbeta i Sverige och få en lön
            som det går att leva på och att det är anständiga villkor och
            en säker och trygg arbetsmiljö. Man har också tillgång till välfärdstjänster
            av hög kvalitet.
          </note>
          <note>
            När det ser ut i en bransch som det just nu gör i åkeribranschen
            och tyvärr också i en del andra branscher där en laglöshet har
            tillåtits att breda ut sig under en lång rad av år ser man också
            följderna. Det är nästan slavkontrakt, och det är människor som
            faktiskt lider oerhört.
          </note>
          <note>
            Målbilden är att åkeribranschen ska präglas av sunda konkurrensvillkor.
            Vi välkomnar rörligheten inom EU, men den ska ske på lika villkor
            och inte till priset av att arbetsvillkor och miljö försämras
            inom den här näringen. Där är målbilden.
          </note>
          <note type="speaker">
            Anf. 93 RIKARD LARSSON (S):
          </note>
          <note>
            Fru talman! Jag tackar för svaret. Det skulle då kunna bli en
            följdfråga.
          </note>
          <note>
            Det vi pratar om nu är olaglig verksamhet – man bryter mot de
            regler som finns. Men det är tyvärr också så att även lagliga
            cabotagetransporter är ett problem på vår marknad, för man tänjer
            regelverket och utnyttjar regelverket på ett sätt som det egentligen
            inte var tänkt.
          </note>
          <note>
            Statsrådet tar själv upp löner och villkor som regleras i kollektivavtal.
            Det ser annorlunda ut i övriga Europa. Hur bedrivs arbetet gentemot
            EU?
          </note>
          <note type="speaker">
            Anf. 94 Statsrådet ANNA JOHANSSON (S):
          </note>
          <note>
            Fru talman! Tack för frågan! I de kontakter jag har haft i arbetet
            för ministerrådet men också i direkta kontakter med kommissionen
            och i en del bilaterala möten är detta den fråga som vi har mest
            fokus på.
          </note>
          <note>
            Det är också väldigt glädjande att kommissionen nu på ett helt
            annat sätt än tidigare pratar om sjysta villkor, även om man inte
            uttrycker det så. Det handlar om goda konkurrensvillkor. Man lyfter
            också fram arbetstagares rättigheter och inte enbart fri rörlighet
            för kapital som en viktig fråga för EU. Vi jobbar också till exempel
            med EU:s vägpaket som en viktig del av det.
          </note>
          <note>
            Åtgärder mot svarthandel med hyresbostäder
          </note>
          <note type="speaker">
            Anf. 95 OLA JOHANSSON (C):
          </note>
          <note>
            Fru talman! Jag har en fråga till bostadsministern – pass på!
            Den gäller svarthandel, grov kriminalitet och ocker vid så kallad
            förmedling av hyresbostäder.
          </note>
          <note>
            Det yttersta tecknet på att vi har en icke fungerande bostadsmarknad
            är när det uppstår en handel vid sidan av, där de mest utsatta
            kommer i kläm. De som inte vet sina rättigheter utnyttjas av kriminella
            personer. Uppenbarligen är det så att det finns lägenheter som
            står tomma och som kan utnyttjas som handelsvara av oseriösa personer
            – svartmäklare.
          </note>
          <note>
            Statsrådet Kaplan är säkert överens med mig om att vi måste bygga
            fler bostäder. Men min fråga är: Hur menar han att en reformerad
            hyressättning skulle kunna bidra till en rörlighet som gör att
            den illegala marknaden för hyresbostäder kan motverkas?
          </note>
          <note type="speaker">
            Anf. 96 Statsrådet MEHMET KAPLAN (MP):
          </note>
          <note>
            Fru talman! Tack, Ola Johansson, för att du lyfter en väldigt
            angelägen fråga! Detta är ett stort problem. Jag vill först slå
            fast att detta inte på något sätt är lagligt. Jag rekommenderar
            alla som har kommit i kontakt med svarthandel när det gäller bostadskontrakt
            att kontakta de rättsvårdande myndigheterna.
          </note>
          <note>
            Det här är ett problem som bland annat bygger på att vi har för
            få bostäder på marknaden. Det visar också på desperationen hos
            dem som söker bostad. Därför har regeringen satsat väldigt mycket
            på att jobba vidare med de regelförenklingar som den gamla regeringen
            påbörjade men också på att se till att det byggs mer totalt sett.
          </note>
          <note>
            Vi har också tillsatt en utredning för att stärka hyresgästers
            ställning vid till exempel andrahandsuthyrning. Jag tror att det
            är viktigt att den frågan får en grundlig genomlysning. Det ska
            säkerställas genom att en av dina kollegor här i riksdagen, Agneta
            Börjesson, går igenom det grundligt.
          </note>
          <note type="speaker">
            Anf. 97 OLA JOHANSSON (C):
          </note>
          <note>
            Fru talman! Tack, statsrådet, för svaret även om det inte var
            ett svar på frågan jag ställde! Men jag försöker igen.
          </note>
          <note>
            På sakens andra sida har vi expansiva företag som inte längre
            vill etablera sig och anställa personer eftersom bostadsbristen
            gör att de personer ­ na inte kan flytta dit där jobben finns.
            Tidigare i svaren har vi hört talas om subventioner. Jag ställer
            frågan igen, fast ur ett annat perspektiv.
          </note>
          <note>
            På vilket sätt skulle en reformerad och friare hyressättning
            kunna medverka till att fler hyresrätter byggs där de efterfrågas
            och att svarthandeln försvinner?
          </note>
          <note type="speaker">
            Anf. 98 Statsrådet MEHMET KAPLAN (MP):
          </note>
          <note>
            Fru talman! Tack, Ola Johansson, för frågan, även om den är som
            Jeopardy ! -svaren! Du ger ju ett svar på en fråga som inte har
            ställts. Det handlar i grunden om att det är en ingång som Centerpartiet
            har. Den är väl känd. Jag anar att ni kommer att ta med den in
            i de bostadspolitiska samtalen, och där kommer vi naturligtvis
            att ha den i en av vågskålarna när det handlar om att göra det
            snabbare, enklare och billigare att få fram fler bostäder.
          </note>
          <note>
            Skånska kommuners fordringar på Migrationsverket
          </note>
          <note type="speaker">
            Anf. 99 BORIANA ÅBERG (M):
          </note>
          <note>
            Fru talman! På grund av flyktingkrisen har de skånska kommunerna
            tagit emot betydligt fler ensamkommande ungdomar och barn än det
            som har varit avtalat. De skånska kommunerna har nu fordringar
            på Migra ­ tionsverket på ca 1 miljard kronor. Det är pengar som
            ingen vet när de kommer att få.
          </note>
          <note>
            Min enkla och konkreta fråga till justitie- och migrationsminister
            Morgan Johansson är: När kommer de skånska kommunerna att få sina
            pengar?
          </note>
          <note type="speaker">
            Anf. 100 Justitie- och migrationsminister MORGAN JOHANSSON (S):
          </note>
          <note>
            Fru talman! Det enkla svaret är: så fort som möjligt. Vi har
            dessutom gett Migrationsverket i uppdrag att se över ersättningssystemen.
            Vad vi nu talar om är återkrav för pengar som kommunerna ligger
            ute med. Det är inte rimligt, tycker jag, att kommunsektorn ska
            agera bank åt staten, som är fallet i det här läget.
          </note>
          <note>
            Det här systemet uppkom en gång när vi hade ett mycket mindre
            mottagande. Det är klart att då är inte problemen lika stora,
            och det handlar inte om så pass stora belopp. Men när vi har ett
            så pass stort mottagande blir det stora belopp.
          </note>
          <note>
            Så fort som möjligt ska pengarna betalas ut – det är självklart.
            Man har också, som sagt, ett uppdrag att se över hur det här ska
            fungera i framtiden. Det är en punkt på en av de listor som Sveriges
            Kommuner och Landsting har gått in med till regeringen. Detta
            måste man försöka lösa. Jag träffade faktiskt SKL:s ledning häromdagen
            för att diskutera bland annat de frågorna.
          </note>
          <note>
            Sedan är det inte bara de skånska kommunerna som ligger ute med
            pengar – även om det är ett bekymmer för oss båda. Det är fler
            kommuner i hela landet som gör det.
          </note>
          <note type="speaker">
            Anf. 101 BORIANA ÅBERG (M):
          </note>
          <note>
            Fru talman! Tack så mycket för svaret! Det låter bra att det
            ska ske så fort som möjligt. Men jag önskar att migrationsministern
            ännu mer kunde sätta sig in i de skånska kommunernas och de övriga
            kommunernas bekymmer. 1 miljard kronor är mycket pengar. Det riskerar
            andra verksamheter. Därför vill jag upprepa min fråga. Skulle
            inte ministern kunna peka på ett datum som kommunerna kan sikta
            på när de väntar på återbäringen?
          </note>
          <note type="speaker">
            Anf. 102 Justitie- och migrationsminister MORGAN JOHANSSON (S):
          </note>
          <note>
            Fru talman! Det skulle jag förstås kunna göra, men då skulle
            jag ägna mig åt ministerstyre. Då skulle säkert någon i kammaren
            omedelbart lämnat in en KU-anmälan mot mig. Detta kan jag alltså
            inte göra. Det är faktiskt myndigheten som hanterar den frågan.
            Det måste jag respektera.
          </note>
          <note>
            Skånska kommuner och andra kommuner i landet ligger ute med mycket
            pengar. Bland annat därför gick regeringen in med nästan 10 miljarder
            kronor till kommunsektorn förra året för att underlätta kommunernas
            situation och för att kunna klara det här läget.
          </note>
          <note>
            Förutsättningarna för den svenska besöksnäringen
          </note>
          <note type="speaker">
            Anf. 103 ANNA-CAREN SÄTHERBERG (S):
          </note>
          <note>
            Fru talman! Det går bra för svensk turism. Det märks inte minst
            i sportlovstider i Åre, där jag bor. När jag lämnade byn i går
            sken solen. Snön var gnistrande vit. Och skidåkningen var absolut
            fantastisk.
          </note>
          <note>
            Besöksnäringen sysselsätter människor från Abisko till Österlen.
          </note>
          <note>
            Tittar man på siffror från Tillväxtverket kan man se att momsen
            på utländska besökares konsumtion i Sverige 2014 uppgick till
            12,4 miljarder kronor. Det är en ökning med nästan 126 procent
            sedan 2000.
          </note>
          <note>
            Det finns förutsättningar att bygga Sverige starkare som turistland.
            Det är därför viktigt att man på politiskt håll arbetar med att
            skapa dessa förutsättningar.
          </note>
          <note>
            Min fråga till närings- och innovationsminister Mikael Damberg
            är: På vilket sätt arbetar regeringen för att skapa förutsättningar
            för att turist- och besöksnäringen ska växa och skapa fler arbetstillfällen?
          </note>
          <note type="speaker">
            Anf. 104 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar Anna-Caren Sätherberg för frågan. När
            man ser bilderna från Åre med solen och snön blir man väldigt
            sugen på att komma dit. Jag förstår därför att så många turister
            faktiskt kommer till Sverige och upplever det fantastiska som
            vi har att erbjuda.
          </note>
          <note>
            Det är faktiskt roligt att se statistiken över besöksnäringens
            utveckling just nu. Det går verkligen otroligt bra. Den går mycket
            bättre än i Europa som helhet. Sverige får också fler hotellnätter
            bland utländska turister som skapar många drivkrafter i vår ekonomi,
            både i restaurangnäringen och i hotellnäringen och även i den
            övriga besöksnäringen.
          </note>
          <note>
            Det som vi har gjort är en riktad satsning på 110 miljoner kronor
            mer till Visit Sweden för att öka marknadsföringen av Sverige.
            Det börjar vi märka nu. Vi har riktat in oss till exempel på den
            kinesiska marknaden, och det är den marknad som faktiskt växer
            snabbast nu. Det har skett en ökning med nästan 30 procent under
            det senaste året av kinesiska turister som kommer till Sverige.
          </note>
          <note type="speaker">
            Anf. 105 ANNA-CAREN SÄTHERBERG (S):
          </note>
          <note>
            Fru talman! Jag tackar näringsministern för svaret. Jag är mycket
            glad för att just besöksnäringen finns som en viktig komponent
            i regeringens exportstrategi.
          </note>
          <note>
            Vi ser att den största relativa tillväxten kommer från nya marknader
            som Kina och Indien, och vi vet att ökat resande hänger ihop med
            detta.
          </note>
          <note>
            Kan näringsministern säga någonting mer om hur just besöksnäringen
            ingår i regeringens exportstrategi och vad som görs?
          </note>
          <note type="speaker">
            Anf. 106 Närings- och innovationsminister MIKAEL DAMBERG (S):
          </note>
          <note>
            Fru talman! Ja, det kan jag göra. Vi har faktiskt medvetet valt
            att lyfta in besöksnäringen i exportstrategin. Jag tror inte att
            folk vanligtvis tänker på att besöksnäringen är en exportindustri.
            Men den påverkar vår ekonomi på samma sätt som exporten, och den
            lyfter svensk ekonomi mycket bra i dag.
          </note>
          <note>
            Vid sidan av dessa marknadsföringsinsatser jobbar vi med direktlinjer
            för att få fler turister att komma hit. Men vi jobbar också målmedvetet
            för att anpassa och lyfta fram fler destinationer i Sverige, så
            att de är destina ­ tionsmogna för att ta emot turister på ett
            bra sätt. Detta fortsätter vi gärna att jobba med, Anna-Caren
            Sätherberg.
          </note>
          <note type="speaker">
            Anf. 107 TREDJE VICE TALMANNEN:
          </note>
          <note>
            Klockan har passerat 15.00. Den nya ordningen ger oss utrymme
            att ge alla ledamöter som har anmält sig till debatten möjlighet
            att ställa frågor. Ytterligare talare får ett inlägg var för att
            alla ska hinna ställa sina frågor.
          </note>
          <note>
            Riktvärdena för buller
          </note>
          <note type="speaker">
            Anf. 108 MATS GREEN (M):
          </note>
          <note>
            Fru talman! Jag ska ställa en fråga till bostadsminister Mehmet
            Kaplan. För snart ett år sedan gjorde riksdagen ett tillkännagivande
            till regeringen där man sa att riktvärdena för trafikbuller vid
            fasad skulle höjas, detta för att möjliggöra fler bostäder och
            byggnation vid kollektivtrafikhållplatser med mera, något som
            är avgörande med tanke på den akuta bostadssitua ­ tion som Sverige
            i dag befinner sig i.
          </note>
          <note>
            Bostadsministern har också fått ganska hård kritik från den egna
            reger ­ ingen för sin passivitet och sin frånvaro från den bostadspolitiska
            debatten.
          </note>
          <note>
            Med detta som bakgrund önskar jag ställa en fråga. När tänker
            bostadsministern se till att följa riksdagens beslut vad gäller
            buller? Det är nämligen tid för bostadsministern att sätta spaden
            i jorden och sluta köra huvudet i sanden när det gäller bostadsutmaningen
            för Sverige.
          </note>
          <note type="speaker">
            Anf. 109 Statsrådet MEHMET KAPLAN (MP):
          </note>
          <note>
            Fru talman! Det var roligt, Mats Green.
          </note>
          <note>
            Regeringen gav den 17 december 2015 i uppdrag till Boverket att
            följa upp och beskriva effekterna av bestämmelserna i förordningen
            om trafikbuller vid bostadsbyggnader. Det är en förordning som
            min regering beslutade om förra året. Det är en bullerförordning
            som har mött positiv respons från branschen , som tycker att man
            nu faktiskt kan bygga även mindre lägenheter i bullerstörda områden
            där man tidigare bara kunde bygga större lägenheter, med Moderaternas
            politik. Det var Moderaterna som satt i regeringen under den förra
            mandatperioden, och det var Moderaterna som inte gjorde någonting
            åt denna bullersituation. Därför var det första som vi gjorde
            att ta emot remissvar från många olika expertmyndigheter och sätta
            denna förordning på plats.
          </note>
          <note>
            Bekämpande av hot och hat på nätet
          </note>
          <note type="speaker">
            Anf. 110 SANNE ERIKSSON (S):
          </note>
          <note>
            Fru talman! Jag har en fråga till statsrådet Morgan Johansson.
          </note>
          <note>
            Hot och hat på internet har växt den senaste tiden, i synnerhet
            på sociala medier. Dessa hot och detta hat har också en tendens
            att ibland rikta sig mot de svagaste grupperna i vårt samhälle
            och som kan vara mycket utsatta i olika positioner.
          </note>
          <note>
            I Tyskland har regeringen kommit överens med Facebook, Twitter
            och Google om att inlägg som innehåller hot eller hat ska raderas
            inom 24 timmar för att sociala medier inte ska bli en fristad
            för hat och hot och för extremhögern på nätet. Facebook anställer
            nu så kallade task forces för att hantera detta problem. Tysk
            lagstiftning ska vara grunden för vad som ska raderas.
          </note>
          <note>
            Min fråga till statsrådet är: Vad anser statsrådet att Sverige
            behöver göra för att komma åt hot och hat på nätet?
          </note>
          <note type="speaker">
            Anf. 111 Justitie- och migrationsminister MORGAN JOHANSSON (S):
          </note>
          <note>
            Fru talman! Detta är en fråga som är högprioriterad för regeringen,
            alltså att försöka se till att städa bland allt detta hat och
            elände som finns på nätet. Det kan drabba vem som helst av oss,
            men kvinnor är särskilt utsatta för detta.
          </note>
          <note>
            Jag följer noga diskussionerna också i Tyskland. Men för en tid
            sedan fick jag ta emot en utredning om hur man skulle kunna förbättra
            bekämpandet av denna typ av hot och hat i Sverige. Utredaren var
            Gudrun Antemar. Vi bereder hennes förslag vidare och är beredda
            att gå till riksdagen med det så fort som möjligt. Förhoppningsvis
            ska vi klara att göra det under detta år.
          </note>
          <note>
            Ett av förslagen är att den så kallade BBS-lagen förändras så
            att den också omfattar olaga hot och olaga integritetsintrång.
            Det innebär att man kommer att bli tvingad att ta bort denna typ
            av inlägg.
          </note>
          <note>
            Arbetet mot bostadsinbrott
          </note>
          <note type="speaker">
            Anf. 112 KRISTER HAMMARBERGH (M):
          </note>
          <note>
            Fru talman! Jag är väl medveten om att statsrådet inte är ansvarig
            för polisen. Men många medborgare är i dag oroade över att polisen
            inte räck ­ er till för sina uppgifter. Då talar jag inte minst
            om mängdbrott.
          </note>
          <note>
            För drygt ett år sedan fattade denna kammare beslut om att skicka
            ett uppdrag t ill regeringen om att införa en särskil d brott
            srubricering när det gäller inbrott i bostäder.
          </note>
          <note>
            Min fråga är: Vilka åtgärder har statsrådet vidtagit för att
            efterkomma kammarens beställning?
          </note>
          <note type="speaker">
            Anf. 113 Justitie- och migrationsminister MORGAN JOHANSSON (S):
          </note>
          <note>
            Fru talman! Precis som Krister Hammarbergh inledningsvis sa är
            det inte jag som ansvarar för polisen, utan det är inrikesministern
            som gör det. Därmed är det också hans uppdrag att redovisa vilka
            initiativ som han har tagit med anledning av detta tillkännagivande.
            Jag uppmanar därför Krister Hammarbergh att ta chansen att upprepa
            frågan när Anders Ygeman är på plats i kammaren.
          </note>
          <note>
            Regelförenklingar för ökat bostadsbyggande för ungdomar
          </note>
          <note type="speaker">
            Anf. 114 HANS ROTHENBERG (M):
          </note>
          <note>
            Fru talman! Den akuta flyktingströmmen till Sverige skapar också
            bostadsproblem. Boverket har signalerat att regeringen måste gå
            vidare och på ett rättssäkert sätt medge tidsbegränsade undantag
            från delar av plan- och bygglagen.
          </note>
          <note>
            Minister Mehmet Kaplan har aviserat att vissa undantag kan göras,
            att anpassningar ska medges när det gäller tekniska egenskapskrav
            för tillfälliga anläggningsboenden och att det också finns anledning
            att gå vidare med regelförenklingsarbetet.
          </note>
          <note>
            Det finns många människor i Sverige som väntar på en bostad.
            Många av dem är ungdomar. De behöver sin första bostad.
          </note>
          <note>
            Jag skulle vilja ställa följande fråga till ministern: Är ministern
            och regeringen redo att göra permanenta undantag i detaljplaner,
            regler och byggnormer för ungdomsbostäder på samma sätt som för
            asylboenden? Om han inte är det, vad är det som hindrar? Verkligheten
            kallar.
          </note>
          <note type="speaker">
            Anf. 115 Statsrådet MEHMET KAPLAN (MP):
          </note>
          <note>
            Fru talman! Tack för en väldigt viktig fråga i det här sammanhanget,
            Hans Rothenberg!
          </note>
          <note>
            Först och främst måste vi klargöra en sak. När moderat efter
            moderat ställer sig i talarstolen och talar sig varm för regelförändringar
            uppstår ju frågan varför Moderaterna under de åtta år de satt
            i regeringen inte gjorde särskilt mycket när det gäller regelförenklingsarbetet,
            förutom på marginalen. Det var lågt hängande frukter. I många
            fall tyckte vi att det var bra, och i vissa andra fall var det
            dåligt. Vi har dock de regler vi har i dag.
          </note>
          <note>
            Med befintliga regler bygger, om vi tar liknande kommuner i Stockholmsområdet
            som exempel, Sundbybergs kommun fyra gånger så mycket per capita
            som exempelvis Danderyd – med samma regelverk, samma detaljplanekrav
            och samma monopol på planerna. Det är någonting som måste få även
            Hans Rothenberg att tänka efter och fråga sig: Det kanske inte
            är där problemet ligger?
          </note>
          <note>
            Låglönejobb och den svenska modellen
          </note>
          <note type="speaker">
            Anf. 116 MONICA GREEN (S):
          </note>
          <note>
            Fru talman! Jag har en fråga till näringsministern angående hoten
            mot den svenska modellen och de lönesänkarkrav de borgerliga partierna
            nu har börjat driva.
          </note>
          <note>
            Vi socialdemokrater gör ofta arbetsplatsbesök, särskilt i våra
            valkretsar. Vi från Skaraborg besökte Pani Mekaniska på landsbygden
            utanför Lidköping i måndags. Det är en engagerad, kunnig småföretagare
            som gör stora metallprocesser. Han var arg dels på att stora företag
            utnyttjar små företag som banker genom att inte betala för utfört
            jobb, dels på angreppen på den svenska modellen. Han ville inte
            på några villkor se att staten skulle sänka löner för nyanlända,
            för han var orolig över den oro det skulle medföra i form av konkurrens
            mellan arbetarna på arbetsplatsen när man påbörjar en låglönespiral.
          </note>
          <note>
            Kan ministern lugna denna småföretagare på den skaraborgska landsbygden?
          </note>
          <note type="speaker">
            Anf. 117 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar för frågan. Jag träffar väldigt många
            företagare, inte minst inom exportsektorn i Sverige. De vittnar
            enhälligt om att de tycker att den svenska arbetsmarknadsmodellen
            är väldigt bra. De har ansvarstagande parter på andra sidan bordet.
            Det är tuffa förhandlingar inför avtalsrörelsen, men när man har
            tagit varandra i hand vet man vad som gäller. Jämför det med den
            situation vi har i Europa! Det är vilda strejker och företagsledare
            som har en liten väska med sig på kontoret, för de vet inte hur
            de ska hantera situationen om de tvingas göra neddragningar.
          </note>
          <note>
            Den svenska modellen är väldigt stark ur ett konkurrensperspektiv.
            Men det handlar inte bara om konkurrensfrågor utan också om hur
            vi håller ihop ett samhälle. Jag tycker att de partier som nu
            driver att vi ska sänka löner i Sverige också borde fundera på
            frågan om det i framtiden går att leva på löner i Sverige om man
            ska sänka lönerna. Min oro är nämligen att det förut gällde ungdomarna,
            att det nu är invandrarna och att det nästa gång är någon annan
            grupp.
          </note>
          <note>
            Jag tycker att Sverige ska slå vakt om sin lönemodell, nämligen
            den svenska modellen. Vi ska utveckla den svenska modellen, inte
            avveckla den.
          </note>
          <note>
            Bredband på landsbygden och lantbrevbärartjänsterna
          </note>
          <note type="speaker">
            Anf. 118 ERIK OTTOSON (M):
          </note>
          <note>
            Fru talman! Jag vill börja med att ta tillfället i akt och gratulera
            kunga ­ familjen och Sverige till Victorias nedkomst med prins
            Oscar, hertig av Skåne.
          </note>
          <note>
            Min fråga går till rikspostiljon och postminister Mehmet Kaplan.
            Den gäller att vi nu i digitaliseringens tidevarv lägger stora
            resurser på att bygga ut framför allt fibernätet på landsbygden
            för att se till att vi har bra bredband i hela landet. Hur ser
            statsrådet Mehmet Kaplan på detta i relation till det samhällsuppdrag
            Postnord har, framför allt vad gäller tjänster som lantbrevbärartjänster?
            Är det så att vi kommer att få se en neddragning av servicen när
            det gäller lantbrevbärartjänster, i utbyte mot de nya satsningarna
            på bredband på landsbygden?
          </note>
          <note type="speaker">
            Anf. 119 Statsrådet MEHMET KAPLAN (MP):
          </note>
          <note>
            Fru talman! Tack för frågan, Erik Ottoson!
          </note>
          <note>
            Postmarknaden är en marknad i förändring, och regeringen ser
            ett behov av att säkerställa att postlagstiftningen är ändamålsenlig
            i den digitaliserade tidsålder Erik Ottoson så väl beskriver.
            Digitaliseringen av samhället innebär ju förändrade kommunikationsmönster,
            och postmarknaden har under hela 2000-talet – både i Sverige och
            i resten av världen – karakte riserats av kontinuerligt sjunkande
            brevvolymer. Samtidigt har olika former av elektronisk kommunikation
            och paketförsändelser ökat, men det väger inte upp den andra biten.
          </note>
          <note>
            Regeringens idé om postservicen är att den i så stor utsträckning
            som möjligt ska tillgodose behoven hos alla hushåll och företag,
            och den idén tror jag att vi delar i den här kammaren. Trots att
            olika former av elektronisk kommunikation har förändrat konsumtionen
            av information är det naturligtvis viktigt att vi har en väl fungerande
            postmarknad i hela landet, inklusive lantbrevbärare.
          </note>
          <note>
            Preskriptionstiden för övergrepp mot barn
          </note>
          <note type="speaker">
            Anf. 120 HILLEVI LARSSON (S):
          </note>
          <note>
            Fru talman! Övergrepp mot barn är ett väldigt stort problem,
            men vi har också ett stort mörkertal. Alltför få fall blir anmälda,
            och ännu färre går till åtal. Ytterligare färre fall leder till
            fällande domar.
          </note>
          <note>
            Ett stort problem är att offren ofta skäms och inte vågar berätta.
            Det kan även vara så att offret står i beroendeställning till
            förövaren. En bra sak man har gjort är att se till att preskriptionstiden
            för övergreppen börjar löpa först vid 18 års ålder, men frågan
            är om detta räcker. Det kan röra sig om alltifrån 5 år till 15
            år, när det gäller de riktigt grova brotten, och många gånger
            är det först 20 eller 30 år senare offret orkar eller vågar berätta.
          </note>
          <note>
            Mina frågor är: Vad ska vi göra åt problemen? Hur ska vi få fler
            att berätta? Kan en helt och hållet slopad preskriptionstid när
            det gäller övergrepp mot barn kanske vara en idé?
          </note>
          <note type="speaker">
            Anf. 121 Justitie- och migrationsminister MORGAN JOHANSSON (S):
          </note>
          <note>
            Fru talman! Precis som Hillevi Larsson beskriver har en av åtgärderna
            tidigare varit att se till att preskriptionstiden börjar löpa
            från det att man är 18 år. Det avhjälper en del av problemet,
            men kanske inte hela. Vi tittar nu på möjligheten att för en begränsad
            del av brotten när det gäller grova övergrepp mot barn se om man
            kan göra något när det gäller preskriptionstiden. Vi är inte framme
            i den processen än, men det är absolut en fråga vi arbetar med.
          </note>
          <note>
            Bredbandsutbyggnaden på landsbygden
          </note>
          <note type="speaker">
            Anf. 122 LOTTA OLSSON (M):
          </note>
          <note>
            Fru talman! Jag har en fråga till it-minister Mehmet Kaplan.
          </note>
          <note>
            Sverige är ett land som har legat långt fram i utvecklingen vad
            avser it, och det gäller även bredbandsutbyggnad på landsbygden.
            Det är något som har gynnat oss som land och gjort att olika verksamheter
            har utvecklats. Bredbandsutbyggnad var också ett prioriterat område
            under alliansregeringens tid. Nu är det många som rapporterar
            att bredbandsutbyggnaden på landsbygden har avstannat och att
            det inte ens är en självklarhet att telefon och internetuppkoppling
            fungerar.
          </note>
          <note>
            Hur ser statsrådet på detta? Är det inte längre regeringens avsikt
            att fortsätta med bredbandsutbyggnaden?
          </note>
          <note type="speaker">
            Anf. 123 Statsrådet MEHMET KAPLAN (MP):
          </note>
          <note>
            Fru talman! På knappt ett och ett halvt år har vi alltså lyckats
            stoppa all bredbands- och telekommunikation i hela landet, uppenbarligen.
            Det är väldigt snabbt arbetat.
          </note>
          <note>
            Sanningen är att detta hänger ihop med vad som lämnades över
            från den gamla regeringen till den nya regeringen , nämligen ett
            bredbandsstöd i l andsbygdsprogrammet som inte var riktigt så
            välförhandlat som vi hade skäl att tro. Det gjorde att vi fick
            skicka ned tjänstemän som jobbade frenetiskt för att få igång
            ett stöd som nu kan användas för att bygga ut bredbandet i hela
            landet. Det är ett stöd på 3,25 miljarder, vilket är dubbelt så
            mycket som under föregående programperiod. Det tycker jag att
            vi ska vara glada för allihop.
          </note>
          <note>
            Vi har också tillsatt bredbandskoordinatorer som ska samordna
            arbetet med att bygga ut. Dessutom finns det ett lagförslag om
            att det ska bli billigare och snabbare att bygga ut genom att
            gräva fiber.
          </note>
          <note>
            Lämpligheten av politikers uttalanden om pågående polisutredningar
          </note>
          <note type="speaker">
            Anf. 124 ANDREAS NORLÉN (M):
          </note>
          <note>
            Fru talman! Jag har en fråga till justitieministern.
          </note>
          <note>
            Ett grundläggande kännetecken för en rättsstat är att det finns
            en tydlig åtskillnad mellan å ena sidan politisk maktutövning
            och å andra sidan rättstillämpning. Det tydligaste uttrycket för
            det är kanske att man i en rättsstat har självständiga domstolar.
          </note>
          <note>
            På senare tid har det uppkommit en debatt i samhället som handlar
            om ifall det är lämpligt att ministrar i regeringen kommenterar
            en pågående polisutredning och offentligt ger uttryck för uppfattningar
            om vem som är skyldig till att ha begått ett visst brott eller
            uppfattningar om hur bevisning i form av till exempel vittnesuppgifter
            lämpligen bör värderas. Det har också diskuterats om det är lämpligt
            att en minister i regeringen kommenterar om huruvida en person
            som har frikänts av domstol är skyldig till ett brott eller inte.
          </note>
          <note>
            Jag undrar om justitieministern skulle vilja ge sin syn på relationen
            mellan rättsväsendet och den politiska makten och på om det är
            lämpligt att en minister kommenterar pågående polisutredningar.
          </note>
          <note type="speaker">
            Anf. 125 Justitie- och migrationsminister MORGAN JOHANSSON (S):
          </note>
          <note>
            Fru talman! Nej, det är naturligtvis inte lämpligt att gå in
            och exempelvis spekulera kring skuldfrågan eller vad gäller vittnesvärdering.
          </note>
          <note>
            Sedan kan man som minister föra ett resonemang, med utgångspunkt
            från olika brott som har begåtts, om vad man ska göra utifrån
            ett brott och vad man ska vidta för eventuella politiska insatser
            för att se till att det inte upprepas framöver, men det är lite
            grann en annan sak. Men att gå in och försöka påverka eller spekulera
            kring pågående rättsprocesser avråder jag från. Det är inte lämpligt
            att göra som politiker. Och det gäller inte bara ministrar, utan
            det gäller nog också ledamöter i den här kammaren.
          </note>
          <note type="speaker">
            Anf. 126 TREDJE VICE TALMANNEN:
          </note>
          <note>
            Därmed är veckans frågestund avslutad.
          </note>
          <note>
            Jag vill tacka statsråden och de deltagande ledamöterna.
          </note>
          <note>
            § 10 (forts. från 8 §) Ensamkommande barn (forts. SoU18)
          </note>
          <note type="speaker">
            Anf. 127 CHRISTINA ÖRNEBJÄR (L) replik:
          </note>
          <note>
            Fru talman! Vi har ju debatterat och diskuterat ensamkommande
            barn här i dag.
          </note>
          <note>
            Antalet kommuner och stadsdelsnämnder som lex Sarah-anmält sig
            själva för att de inte klarat att följa gällande lagar och bestämmelser
            var i januari 66. En del som socialtjänsten inte har klarat av
            att säkerställa är att de boenden som man placerar barn i är bra,
            att de är lämpliga.
          </note>
          <note>
            Fru talman! Jag har tidigare debatterat barnäktenskap med statsrådet.
            I veckan fick jag berättat för mig om en flicka som är 16 år.
            Hon är gift med en man som är strax över 30 år. Hon är gravid
            i femte månaden. I rummet som hon bor tillsammans med mannen,
            och som är max 15 kvadratmeter stort, bor också en yngre och en
            äldre bror till vilka maken är tillförordnad vårdnadshavare. Flickan
            vägrar att äta. Hon lämnar inte sitt rum annat än i nödfall. Hon
            går ingenstans om hon inte har sällskap. Hon mår väldigt dåligt.
            Miljön är uppenbarligen olämplig.
          </note>
          <note>
            Frågan är hur det här alls kan hända. Hur kan man placera en
            16-åring på en förläggning med vuxna i samma rum som en 30-årig
            man? Situation måste ändå ses som ohållbar. Ministern har ett
            övergripande ansvar för lagstiftningen och de regelverk som styr
            socialtjänsten i det här avseendet.
          </note>
          <note>
            Bör inte en 16-åring som kommer till Sverige med vad som uppges
            vara hennes dubbelt så gamla man ses och behandlas som ensamkomman
            ­ de och inte placeras på ett boende, en förläggning, med vuxna?
          </note>
          <note type="speaker">
            Anf. 128 Statsrådet ÅSA REGNÉR (S) replik:
          </note>
          <note>
            Fru talman! Det är naturligtvis så, utan att kommentera det enskilda
            fallet, att svensk lag ska gälla i Sverige och att barns rättigheter
            ska gälla alla barn. Det är viktigt för mig och för regeringen,
            även i det här fallet. Därför är jag väldigt engagerad i frågan
            om flickors rättigheter och barn ­ äktenskap.
          </note>
          <note>
            När det gäller lagstiftningen som finns om barnäktenskap, som
            är relativt ny, har både jag och justitieministern tidigare uttalat
            att vi behöver följa upp den för att se vad som eventuellt ytterligare
            behöver göras. Men vi har redan en skarp lagstiftning om barnäktenskap
            i Sverige. Utan att kommentera det fall som nämndes här är det
            viktigt att den gäller och att barn behandlas som barn.
          </note>
          <note type="speaker">
            Anf. 129 CHRISTINA ÖRNEBJÄR (L) replik:
          </note>
          <note>
            Fru talman! Tack för svaret! Jag tror att jag förstår vad statsrådet
            me ­ nar, att det helt enkelt är olämpligt, naturligtvis. Men
            frågan är om verkty ­ gen verkligen finns för kommunerna att hantera
            situationen. Man ser att det är ett problem, men man vet inte
            vad de ska göra. Det har gjorts oros ­ anmälningar, men ändå ser
            man inte att det finns verktyg att förändra situa ­ tionen.
          </note>
          <note>
            Frågan är hur många andra barn som kommer till Sverige med någon
            som anses vara deras man som blir placerade tillsammans med denna,
            framför allt på ett flyktingboende. Jag hade kunnat förstå om
            man hade resonerat på liknande sätt om de hade placerats i en
            egen lägenhet någonstans – där har man också haft problem – men
            inte på en flyktingförläggning för vuxna.
          </note>
          <note>
            Diskussionen här har många gånger varit att vi måste säkerställa
            att inte vuxna befinner sig på boenden för barn, men det är ju
            minst lika illa om barn placeras tillsammans med vuxna.
          </note>
          <note>
            Vi liberaler föreslog att Migrationsverket och socialtjänsten
            skulle kunna göra noggrannare kontroller av hem där ensamkommande
            placeras, men det gäller även förläggningarna. Vi föreslog också
            att de ska få veta mer om sina rättigheter. Här verkar det onekligen
            vara en ganska stor brist ifall flickor som kommer till Sverige
            inte har en aning om vad de har för rättigheter när de är under
            18 år.
          </note>
          <note>
            Vi föreslog även en haverikommission. När jag hör om den 16-åriga
            flickan är det svårt att se att inte det behövs. Jag skulle vilja
            höra vad statsrådet säger om den saken nu.
          </note>
          <note type="speaker">
            Anf. 130 Statsrådet ÅSA REGNÉR (S) replik:
          </note>
          <note>
            Fru talman! Det som debatten här tidigare handlat om är helt
            enkelt socialtjänstens förutsättningar att klara av uppdraget
            att ta hand om ensamkommande flyktingbarn och andra barn. Jag
            redogjorde för en rad åtgärder som regeringen har vidtagit för
            att stärka socialtjänsten med stöd i form av regelförändringar
            men också resurser.
          </note>
          <note>
            Det är viktigt att socialtjänsten kan utreda varje barn som kommer
            till deras kännedom på olika vis. Därför är de åtgärderna relevanta
            för att stärka socialtjänstens utredningsförmåga. Varje barn har
            rätt till en egen utredning.
          </note>
          <note>
            Länsstyrelsen i Östergötland har kommit med flera rapporter,
            och en av dem som kom nyligen handlar särskilt om det här. I rapporten
            pekar man på behovet av utbildning i frågor som gäller både olika
            former av förtryck, som särskilt flickor och kvinnor lever under,
            och också barn ­ äktenskap. Jag tror att det ligger mycket i att
            ständigt fortsätta att utbilda, och det jobbar vi också med.
          </note>
          <note>
            Som jag sa vill vi se över lagstiftningen om barnäktenskap och
            hur den har fungerat och eventuellt inte har fungerat.
          </note>
          <note>
            Barnombudsmannen presenterade nyligen sin nya webbplats Koll
            på soc, som den heter. Barnombudsmannen och även socialtjänsten
            ska möjliggöra för barn att själva söka information om sina rättigheter
            och kunna komma i kontakt med till exempel socialtjänsten när
            de behöver det.
          </note>
          <note>
            Vi har också inrättat en stödtelefon på Socialstyrelsen som kommuner
            ­ na ska kunna ringa till, och barnäktenskap är en vanlig fråga
            som kommuner har.
          </note>
          <note>
            Vi fortsätter att följa frågan noga, för det är en angelägenhet
            som vi delar.
          </note>
          <note type="speaker">
            Anf. 131 EMMA HENRIKSSON (KD) replik:
          </note>
          <note>
            Fru talman! Tack, statsrådet, för att du är med och deltar i
            denna otroligt viktiga debatt i kammaren i dag inför de beslut
            som vi ska fatta!
          </note>
          <note>
            Jag upplever att statsrådet har ett väldigt stort personligt
            engagemang i de här frågorna, och det tror jag är viktigt när
            vi har en situation som gör att väldigt många av våra verksamheter
            blir extremt hårt ansträngda.
          </note>
          <note>
            Jag är glad att regeringen har vidtagit många olika åtgärder.
            Det är inget jag förnekar eller ifrågasätter. Däremot har vi kristdemokrater
            sett att det behövs ännu mer och av akut karaktär.
          </note>
          <note>
            Regeringen visade i höstas att man var beredd att gå väldigt
            långt och frångå beredningsprinciper och annat och anta kraftfulla
            åtgärder när det handlade om att minska antalet personer som kommer
            hit. Statsrådet uttryckte i debatten att socialen behöver återhämta
            sig.
          </note>
          <note>
            Jag tänker framför allt på de flyktingar som är orsaken till
            att våra sociala system är hårt ansträngda . Det är fråga om människor
            som inte kan återhämta sig, som inte får något andrum, som flyr
            för sina liv.
          </note>
          <note>
            Hittills har det kommit 135 711 personer över Medelhavet till
            Europa. Det är den senaste siffran från UNHCR. 36 procent av dem
            är barn.
          </note>
          <note>
            Hur snabbt kan vi vänta oss de åtgärder som statsrådets partikamrater
            i utskottet sagt att de förväntar sig att regeringen återkommer
            med? De ger exempel på att det skulle kunna ske genom tilläggsdirektiv
            eller genom att uppmana den särskilda utredaren att komma med
            nya förslag.
          </note>
          <note>
            Det har gått flera månader. Vi ser att detta är akut, och därför
            frågar jag om tidsplanen.
          </note>
          <note type="speaker">
            Anf. 132 Statsrådet ÅSA REGNÉR (S) replik:
          </note>
          <note>
            Fru talman! Jag vill tacka Emma Henriksson och socialutskottet
            för en bra dialog om dessa viktiga frågor.
          </note>
          <note>
            Det är sant att jag personligen, och regeringen, har ett stort
            engagemang i detta. Man kan inte ha annat när det handlar om utlämnade
            barn som inte har någon annan att vända sig till. Det är dock
            viktigt att den sociala barn- och ungdomsvården funkar för alla
            barn som behöver den. Vi ska inte välja.
          </note>
          <note>
            Emma Henriksson frågar om framtida system för mottagande, vilket
            vi också diskuterade tidigare. Jag är inte främmande för att titta
            på ett system för mottagning som är annorlunda än dagens system,
            för vi ser stora brister och stor belastning. Detta kommer vi
            att återkomma till, och jag vill gärna göra det snart.
          </note>
          <note>
            I denna debatt, som har varit bra, har jag nästan blivit anklagad
            för att göra för mycket. Det hänvisades till nio sidor i betänkandet
            med åtgärder som vi har vidtagit. Det har vi gjort för att vi
            hela tiden har sett behov.
          </note>
          <note>
            Även om vi har gjort mycket för att hjälpa i det akuta läget
            är min tanke att allt vi gör ska vara användbart också på lång
            sikt.
          </note>
          <note>
            Vi hade ett mycket ansträngt läge när regeringen tillträdde.
            Du säger att vi har väntat i månader, Emma Henriksson, men just
            ditt parti hade ansvar i regeringen för socialtjänsten i åtta
            år. Ni lämnade efter er en socialtjänst med stora behov, vilket
            är väl belagt. Därför behöver vi jobba akut här och nu för att
            hjälpa människorna, barnen i detta fall, men också se åtgärder
            som vi nu vidtar som investeringar i framtiden.
          </note>
          <note type="speaker">
            Anf. 133 EMMA HENRIKSSON (KD) replik:
          </note>
          <note>
            Fru talman! Det var åtta år i en regering som gjorde mycket på
            just detta område. Med den så kallade V anvårdsutredningen vågade
            vi lyfta på locket och titta på vad som faktiskt hänt i vår historia,
            vad vi gjort och vad vi misslyckats med. Då blev det uppenbart
            att det behövdes bättre förutsättningar och verktyg för socialtjänsten.
            Vi behövde bättre kontroll på hur omhändertagandet av barn som
            behöver samhällets vård skulle arrangeras. Vi är helt överens
            om att det finns fortsatt stora behov hos socialtjänsten generellt.
          </note>
          <note>
            Men nu har vi ett akut läge. I vissa fall har barn blivit placerade
            utan att man vet vad barnet har för behov. Man har inte träffat
            barnet, och man vet inte vad det är för ställe barnet kommer till.
            I några fall har kommuner gjort placeringar på ställen som inte
            ens är ett boende , d är någon bara har hittat på att kalla det
            för ett boende. Det är de värsta fallen , men att det ens förekommer
            är synnerligen allvarligt.
          </note>
          <note>
            Våra förslag tar inte sikte på alla kommuner. Men i dagens läge
            har vi kommuner som säger att de inte klarar av detta. Det handlar
            inte om peng ­ ar, utan kommunen klarar inte av att rekrytera
            personal. Skulle vi nationellt kunna ta ett ansvar för att underlätta
            för just dem? Det handlar inte om att ändra systemet i grunden,
            för vissa delar behöver inte ändras i grunden. Det handlar om
            att kunna hjälpa dem som just nu har en alltför svår situa ­ tion.
          </note>
          <note>
            Jag har en fråga om stödboenden också. Kommunerna är oroliga
            över att stödboenden inte ingår i det avtal man har med Migrationsverket.
            Enligt uppgift har regeringen beslutat att det ska vara så. Varför?
          </note>
          <note type="speaker">
            Anf. 134 Statsrådet ÅSA REGNÉR (S) replik:
          </note>
          <note>
            Fru talman! Under de åtta år som Emma Henriksson refererar till
            gjordes det flera regelförändringar som var bra, vilket jag också
            sa i mitt anförande. Det infördes nya regler för orosanmälningar,
            uppföljning av placering av barn och så vidare. De åtföljdes dock
            inte av de resurser som behövdes.
          </note>
          <note>
            Det var och är ingen brist på socionomer. Många utbildar sig
            till socionom, men de väljer bort denna del av arbetsmarknaden.
            Det gjorde de även då. Det är inget nytt, och det visste ni om.
          </note>
          <note>
            Nu har vi denna situation, och då måste vi göra saker på både
            kort och lång sikt. Det är utifrån det vi arbetar.
          </note>
          <note>
            Det ska inte finnas behov av någon ny vanvårdsutredning. Vi ska
            inte ha vanvård, utan vi ska ta hand om dessa barn på ett bra
            sätt.
          </note>
          <note>
            Det handlar inte bara om pengar, men i viss utsträckning handlar
            det om pengar. Det är en kvinnodominerad sektor på arbetsmarknaden
            där villkoren inte har varit toppen och dit man inte söker sig
            eller stannar kvar. Kan man skapa arbetsro och ett annat sätt
            att organisera arbetet så att man har möjlighet att ägna mer än
            dagens i genomsnitt 15 minuter per dag åt barnen tror jag att
            det blir en mer attraktiv arbetsplats. Därför handlar det bland
            annat visst om resurser.
          </note>
          <note>
            När det gäller stödboenden kommer jag att noga följa att man
            använder denna boendeform. Det är viktigt för att alla barn ska
            få ett boende som passar just dem. Nästan alla remissinstanser
            har gjort analysen att denna boendeform behövs.
          </note>
          <note>
            Andra regler som Emma Henriksson nämner är också med i det paket
            som vi ser över. Det är meningen att detta ska funka så bra som
            möjligt. De nya föreskrifterna är på remiss, och jag är angelägen
            om att den här formen används så fort det bara går.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Riksrevisionens rapport om patientsäkerhet
          </note>
          <note>
            Socialutskottets betänkande 2015/16:SoU9
          </note>
          <note>
            Riksrevisionens rapport om patientsäkerhet (skr. 2015/16:53)
          </note>
          <note>
            föredrogs.
          </note>
          <note type="speaker">
            Anf. 135 JENNY PETERSSON (M):
          </note>
          <note>
            Fru talman! Den debatt vi har här i dag understryker vikten av
            ordning och reda i välfärden och att våra gemensamma skattekronor
            ska användas omsorgsfullt. Det är av högsta vikt att det finns
            god tillsyn, insyn och tydliga kvalitetskrav.
          </note>
          <note>
            Patientsäkerhetslagen lägger ett ansvar för säkerhetsarbetet
            på vårdgivarna. Det finns många faktorer som endast vårdgivarna
            kan påverka. Men även om det är sjukvården som måste skapa säkerheten
            i vårdmiljön finns det mycket att optimera för att vårdgivarna
            ska lyckas med detta. Här har regering och myndigheter viktiga
            roller och ett tydligt ansvar.
          </note>
          <note>
            Det är därför riktigt beklagligt och oroande att regeringen inte
            tar Riksrevisionens granskning och rekommendationer på större
            allvar. Det gäller särskilt när Riksrevisionen konkret påtalar
            att det finns brister i tillsynen inom patientsäkerhetsområdet.
          </note>
          <note>
            Nästan var tionde patient i hälso- och sjukvården drabbas av
            vårdskador. Det innebär ett lidande för patienten, men det innebär
            även ett slöseri av skattekronor då vårdskador slukar mycket resurser.
          </note>
          <note>
            Den totala merkostnaden i form av extra vårddygn beräknas till
            mellan 6,9 och 8,5 miljarder kronor per år. Utöver det finns andra
            samhällsekonomiska kostnader, till exempel längre sjukskrivningar.
            Oavsett är detta en orimlig utveckling, och det måste vi ta på
            allvar.
          </note>
          <note>
            Fru talman! Det finns otaliga belägg för utmaningar när det gäller
            patientsäkerheten inom hälso- och sjukvården. Den är ojämlik när
            det gäller kön, ålder, geografi med mera. Här blundar regeringen.
          </note>
          <note>
            Väntetiden för vård skiljer sig mycket i vårt land. I januari
            fick 96 procent av patienterna i moderatstyrda Halland behandling
            i specialiserad vård inom vårdgarantins 90 dagar, medan endast
            61 procent av patienterna i Västernorrland fick det. Hälso- och
            sjukvård ska ges efter behov, med hög kvalitet och i rätt tid,
            oavsett var någonstans i landet man bor. Det är kvaliteten som
            ska främjas, och patientsäkerheten är en viktig del av detta.
          </note>
          <note>
            I rapporten om patientsäkerhetsområdet i Sverige 2015 redovisas
            patientsäkerhetsutvecklingen under perioden 2010 – 2014. Man anser
            att det går åt rätt håll men att det fortfarande finns regionala
            skillnader. Ett exempel är vårdrelaterade infektioner, där det
            finns jättestora skillnader. Det är kopplat till exempelvis dålig
            städning, som är en medicinsk risk och som ska betraktas som dålig
            vård. Städning på sjukhus kan handla om liv eller död.
          </note>
          <note>
            I höstas körde Expressen en granskning om bristerna inom sjukhusstädningen.
            Även där fanns goda och mindre bra exempel från vårt land. Då
            valde ansvarigt statsråd Gabriel Wikström att inte vidta några
            omedelbara konkreta åtgärder med anledning av det som hade uppdagats
            och de brister som fortfarande finns.
          </note>
          <note>
            Vi i Moderaterna tar detta på största allvar och lägger fram
            strategiska beslut kring vårdhygien genom att skärpa tillsynen
            och uppföljningen av städningen i vården. Vi vill även se en generell
            tillståndsplikt och en patientsäkerhetslag 2.0. När det gäller
            skärpt tillsyn och uppföljning av städningen i vården ser vi moderater
            Inspektionen för vård och omsorg, Ivo, som den naturliga myndigheten
            för detta uppdrag.
          </note>
          <note>
            Vi moderater vill som sagt ta vara på Riksrevisionens rekommendatio
            ­ ner genom att bland annat stärka förutsättningarna för en verkningsfull
            tillsyn och se över möjligheterna att genomföra fördjupade utredningar
            av principiellt viktiga vårdhändelser. Därtill vill vi se över
            patienternas möjligheter att få en fast kontakt i vården genom
            exempelvis fast läkarkontakt eller kontaktsjuksköterskor.
          </note>
          <note>
            Fru talman! I vården och vårdförloppet är det viktigt med patienterna
            i fokus. Det skulle vara bra med vassare e-hälsotjänster så att
            alla patienter och även anhöriga bättre än i dag kan följa sitt
            vårdförlopp. En ny digital miljö bör etableras som kan förändra
            och underlätta i vården. Givetvis ligger fokus på mötet med patienten.
          </note>
          <note>
            Avslutningsvis var det visserligen uppmuntrande att läsa Riksrevisionens
            slutsats att den tidigare alliansregeringens genomförande av patientsäkerhetslagen
            gett en god grund för att främja en hög patientsäkerhet, men det
            är bara början på arbetet. Vi behöver utveckla patientsäkerheten
            ytterligare – en förstärkt och utvidgad patientsäkerhetslag 2.0.
          </note>
          <note>
            Med detta vill jag yrka bifall till vår reservation 1.
          </note>
          <note>
            (Applåder)
          </note>
          <note type="speaker">
            Anf. 136 PER RAMHORN (SD):
          </note>
          <note>
            Fru talman! Patientsäkerhet är temat för dagens debatt.
          </note>
          <note>
            Patientsäkerhet betyder att skydda patienter från att skadas
            när de får vård. I Sverige är vården säkrare än i de flesta andra
            länder, men ändå är skador fortfarande ett stort problem i vårt
            land. Det kan handla om fallskador, vårdrelaterade infektioner
            eller skador till följd av felaktiga läkemedel.
          </note>
          <note>
            Oavsett vilka frågor som vi i socialutskottet diskuterar och
            som berör hälso- och sjukvården har alla frågor på något sätt
            en koppling till att främ ­ ja patientsäkerheten, eftersom patientperspektivet
            alltid bör sättas i cent ­ rum för vården. Det kan vara frågor
            om bemanningskrav eller om natio ­ nella riktlinjer, frågor som
            på något sätt relaterar till patientsäkerheten.
          </note>
          <note>
            Vi sverigedemokrater anser att utan en hög patientsäkerhet kan
            vi inte tala om en god vård värd namnet. Det handlar först och
            främst om att patienterna ska kunna känna sig säkra och trygga
            i sin vård, men det handlar också om att arbeta med patientsäkerhet
            för att förebygga vårdrelaterade skador som både drabbar individen
            hårt och orsakar samhället onödiga kostnader. Frågan om patientsäkerhet
            bör därför alltid vara högt prioriterad såväl av regeringen som
            av partierna i riksdagen.
          </note>
          <note>
            Fru talman! Vi välkomnar Riksrevisionens rapport om patientsäkerhet
            , i vilken de har granskat om staten har gett vårdgivarna tillräckliga
            förutsättningar för att främja en hög patientsäkerhet.
          </note>
          <note>
            Det som är allvarligt i rapporten är att Riksrevisionen pekar
            på att landstingen i dag inte förmår att fullt ut uppfylla patientsäkerhetslagens
            syfte och krav, särskilt när det gäller förmågan att arbeta förebyggande.
          </note>
          <note>
            Riksrevisionen anser inte heller att de statliga myndigheterna
            har klarat av att leva upp till de ambitioner som finns i lagen
            och att regeringen inte har styrt myndigheterna tillräckligt.
            Vi anser därför att regeringen borde ta Riksrevisionens rekommendationer
            på större allvar än vad man gör. Av den anledningen har vi reserverat
            oss och ställt oss bakom några av de yrkanden som framförs i Moderaternas
            följdmotion.
          </note>
          <note>
            Fru talman! Dagens hälso- och sjukvård ställs allt oftare inför
            svåra prioriteringar i takt med det alltmer ansträngda läget inom
            sjukvården. Köerna ökar, operationer ställs in och sjukhusen är
            fulla av patienter för vilka vårdplatser oftast saknas.
          </note>
          <note>
            Vi har dessutom resistenta bakterier och tidigare utrotade sjukdomar
            som är på väg tillbaka, till exempel tbc. Mot denna bakgrund borde
            patientsäkerheten snarare prioriteras allt högre på regeringens
            agenda. Därför anser vi att regeringen bör tillgodose Riksrevisionens
            rekommendation att styra och följa upp myndigheternas arbete med
            att stödja vårdgivarna.
          </note>
          <note>
            Det är också viktigt att regeringen ser till att rätt förutsättningar
            finns för en verkningsfull och aktiv tillsyn och uppföljning av
            bland annat patientsäkerhet inom vården.
          </note>
          <note>
            Vi anser även att det finns ett behov av en nationell strategi
            för att öka patientsäkerheten. Det är endast så vi kan lägga grunden
            för en god patientsäkerhet och vårdkvalitet oavsett var man bor
            i landet. Då anser vi inte att det räcker att göra som regeringen
            gör i skrivelsen, nämligen konstatera och hänvisa till att ”det
            yttersta ansvaret för att befolkningen erbjuds god vård ligger
            dock på vårdgivarna”. De får det att låta lite som att vårdgivar
            ­ na ensamma skulle ha det yttersta ansvaret för patienten. Självklart
            har de ett ansvar, men det yttersta ansvaret ligger ändå hos regeringen,
            som ska se till att vårdgivarna har rätt verktyg för att få en
            patientsäker vård.
          </note>
          <note>
            Patientsäkerhet är kanske viktigare än någonsin tidigare, med
            tanke på det läge som sjukvården i dag befinner sig i med den
            ansträngda organisation och de hårda sparkrav som finns i många
            landsting samtidigt som vårdbehoven snarare ökar än minskar runt
            om i landet i takt med en snabb befolkningsökning.
          </note>
          <note>
            Vi menar att regeringen bör ta sitt ansvar och göra mer. En vårdskada
            som hade kunnat undvikas är en vårdskada för mycket.
          </note>
          <note>
            Jag yrkar bifall till vår reservation , reservation 2 .
          </note>
          <note type="speaker">
            Anf. 137 EMMA HENRIKSSON (KD):
          </note>
          <note>
            Fru talman! Detta betänkande handlar om patientsäkerhet och en
            rapport från Riksrevisionen. Jag vill inleda med att säga att
            Kristdemokraterna står bakom betänkandet från utskottet. Samtidigt
            finns det fortsatt utmaningar på det här området som vi inte på
            något sätt ska negligera.
          </note>
          <note>
            Om man för tio år sedan i Sverige pratade om hur många människor
            som årligen dog eller drabbades av en allvarlig skada på grund
            av undvikbara misstag i vården blev det lätt så att man inte riktigt
            blev tagen på allvar. Att det i vårt land handlade om personer
            räknade i tusental som faktiskt årligen dog på grund av misstag
            som hade kunnat undvikas var det många som inte ville eller kunde
            ta in.
          </note>
          <note>
            Under våra år i regeringen satte vi fokus på patientsäkerhetsarbetet.
            Vi började även på detta område utreda: Vad har hänt? Vad händer
            de facto? För statistik! Räkna och se efter! Var noga! Det är
            besvärande, för det sätter ljuset på det som inte fungerar. Men
            det är också viktigt om man ska kunna få det att fungera.
          </note>
          <note>
            Därför var vi mycket angelägna om att få till den patientsäkerhetslag
            som infördes den 1 januari 2011. Viktigt för patientsäkerhetsarbetet
            var också patientlagen, som infördes den 1 januari 2015, och det
            kommer den också att vara. Men det gäller också E ‑ hälsomyndigheten.
            Som tidigare debattörer har varit inne på kan e ‑ hälsan vara
            en viktig faktor för att komma till rätta med undvikbara vårdskador.
          </note>
          <note>
            Vårdskadorna ska undvikas, oavsett om orsaken är systemfel eller
            om de beror på misstag från enskilda medarbetare i vården. Vi
            är ju bara människor, och människor gör ibland fel. Då gäller
            det att vi har stöd och hjälp genom systemen så att vi kan få
            hjälp att undvika att göra de misstagen. Det handlar om att använda
            tekniken, it-infrastrukturen, för att personalen ska kunna använda
            sin tid till rätt saker, inte dubbeldokumentera och göra annat
            i onödan, och få stöd i att hitta de risker som ibland får katastrofala
            följder.
          </note>
          <note>
            Under förra mandatperioden hade vi ett prestationsbaserat system
            som innebar att 2,5 miljarder satsades direkt på patientsäkerhetsarbetet.
            Det var viktigt att det var anpassat efter prestation, det vill
            säga att det ska löna sig att göra rätt saker.
          </note>
          <note>
            Även om vi är flera som står bakom det betänkande som vi nu ska
            ta beslut om finns det vissa saker i hur den nuvarande regeringen
            agerar som gör mig orolig och bekymrad. Det handlar inte minst
            om läkemedelsfrågan. För vissa satsningar får vi varningar. Beträffande
            gratis läkemedel för barn förstår jag ambitionen och viljan att
            ingen ska behöva vända på slantarna för att få råd med medicin
            till sina barn. Men när det gäller hur det har utformats, hur
            man satsar, säger professionen att det finns en risk att användningen
            av antibiotika ökar och att det kommer att medföra ökad e hälsorisker
            och ökade vårdskador.
          </note>
          <note type="speaker">
            Anf. 138 KRISTINA NILSSON (S):
          </note>
          <note>
            Fru talman! I Sverige utförs ett stor t antal sjukvårdsinsatser
            dagligen av både akut och planerad karaktär. Vi har ett bra system
            i stort, med personal med hög kompetens som utför sitt arbete
            på ett alldeles utmärkt sätt. Vi är alla angelägna om att ha en
            hög patientsäkerhet i våra verksamheter. Brister orsakar vårdskador
            som medför stort lidande för den enskilde och höga kostnader för
            samhället. I den skrivelse som vi behandlar har regeringen svarat
            på de rekommendationer som har framförts av Riksrevisio ­ nen
            och redogjort för uppdrag som utifrån detta har givits till respektive
            myndighet.
          </note>
          <note>
            Fru talman! Jag tror att jag lämnar sammanfattningen av regeringens
            svar, eftersom utskottets ledamöter är väl insatta i betänkandet.
            Men jag kan försäkra att regeringen tar rapporten på största allvar.
          </note>
          <note>
            En viktig fråga som Riksrevisionen tar upp och som jag ändå vill
            näm ­ na är frågan om hur lagen kan tillämpas i fråga om patientens
            medverkan. Där är jag övertygad att vi måste hitta nya vägar framåt.
            Slutbetänkandet Fråga patienten – Nya perspektiv i klagomål och
            tillsyn är för närvarande ute på remiss till den 15 april. Den
            får vi säkert anledning att återkomma till.
          </note>
          <note>
            En annan fråga som är värd att ta upp är frågan om var patientsäkerhet
            uppstår. Min övertygelse är att samtliga professioner inom hälso-
            och sjukvården strävar efter att i sitt dagliga arbete verka på
            ett sådant sätt att högsta möjliga kvalitet och säkerhet för patienten
            uppnås. Vad de behöver är förutsättningar i sin vardag för att
            utifrån sin roll göra ett så bra arbete som möjligt. Det handlar
            om det som vi har hört vår statsminister tala om under rubriken
            ”låt proffsen vara proffs”.
          </note>
          <note>
            Ytterligare ett viktigt initiativ som regeringen har tagit i
            detta sammanhang anser jag vara det arbete som presenterats av
            Ardalan Shekarabi och som kallas regeringens t illitsreform. Det
            handlar om att förbättra medarbetarnas villkor, till exempel genom
            att minska administration och ge dem ett större professionellt
            handlingsutrymme. Man behöver helt enkelt mer tid för sin kärnverksamhet.
          </note>
          <note>
            Vi behöver analysera och förstå hur medarbetares kompetens och
            erfarenhet tas till vara bättre, vilka krav det ställer på ledarskap
            och hur ledare kan utveckla kompetensen i verksamheterna.
          </note>
          <note>
            Regeringen har i budgetpropositionen uttryckt att yrkesetik och
            verksamhetsnära kunskap och erfarenhet bör vara mer vägledande
            än i dag. Detaljstyrning behöver minska till förmån för en mer
            strategisk styrning som kännetecknas av tillit och förtroende.
            Det är något som jag är övertygad om att många av vårdens medarbetare
            har längtat efter. Vi bör skapa system för att låta dem göra det
            och inte system som förhindrar eller försvårar för medarbetarna
          </note>
          <note>
            Men det vill jag yrka bifall till utskottets förslag och avslag
            på reservationerna.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Beslut om ärenden som slutdebatterats den 2 mars
          </note>
          <note>
            MJU7 Riksrevisionens rapport om tillsyn över transporter av farligt
            avfall m.m.
          </note>
          <note>
            Punkt 3 (Efterbehandling av förorenade områden m.m.)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 1
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 74 M, 22 MP, 19 C, 19 V, 16 L, 13 KD
          </note>
          <note>
            För res. 1: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 5 (Insamlingsansvar för förpackningar m.m.)
          </note>
          <note>
            1. utskottet
          </note>
          <note>
            2. res. 2 (S, MP, V)
          </note>
          <note>
            Votering:
          </note>
          <note>
            169 för utskottet
          </note>
          <note>
            139 för res. 2
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 74 M, 46 SD, 19 C, 16 L, 13 KD
          </note>
          <note>
            För res. 2: 98 S, 22 MP, 19 V
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 6 (Återvinning för hushåll)
          </note>
          <note>
            1. utskottet
          </note>
          <note>
            2. res. 3 (C, M, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 3
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 46 SD, 22 MP, 19 V
          </note>
          <note>
            För res. 3: 74 M, 19 C, 16 L, 13 KD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 8 (Plast i marina miljöer m.m.)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 5
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 74 M, 22 MP, 19 C, 19 V, 16 L, 13 KD
          </note>
          <note>
            För res. 5: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 9 (Strandstädning m.m.)
          </note>
          <note>
            1. utskottet
          </note>
          <note>
            2. res. 6 (C, M, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 46 SD, 22 MP, 19 V
          </note>
          <note>
            För res. 6: 74 M, 19 C, 16 L, 13 KD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU9 Landsbygdspolitik
          </note>
          <note>
            Punkt 1 (Landsbygdsprogrammet)
          </note>
          <note>
            1. utskottet
          </note>
          <note>
            2. res. 1 (C, M, L, KD)
          </note>
          <note>
            Votering:
          </note>
          <note>
            140 för utskottet
          </note>
          <note>
            122 för res. 1
          </note>
          <note>
            46 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 22 MP, 19 V
          </note>
          <note>
            För res. 1: 74 M, 19 C, 16 L, 13 KD
          </note>
          <note>
            Avstod: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 3 (Jordbrukets konkurrenskraft)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 5
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 74 M, 22 MP, 19 C, 19 V, 16 L, 13 KD
          </note>
          <note>
            För res. 5: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 4 (Konkurrenskraft inom livsmedelsproduktionen)
          </note>
          <note>
            1. utskottet
          </note>
          <note>
            2. res. 6 (C, M)
          </note>
          <note>
            Votering:
          </note>
          <note>
            215 för utskottet
          </note>
          <note>
            93 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 46 SD, 22 MP, 19 V, 16 L, 13 KD
          </note>
          <note>
            För res. 6: 74 M, 19 C
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 5 (Regelförenkling)
          </note>
          <note>
            1. utskottet
          </note>
          <note>
            2. res. 7 (C, M)
          </note>
          <note>
            Votering:
          </note>
          <note>
            169 för utskottet
          </note>
          <note>
            93 för res. 7
          </note>
          <note>
            46 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 22 MP, 19 V, 16 L, 13 KD
          </note>
          <note>
            För res. 7: 74 M, 19 C
          </note>
          <note>
            Avstod: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 9 (Jordbrukets miljöpåverkan)
          </note>
          <note>
            1. utskottet
          </note>
          <note>
            2. res. 12 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 12
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 74 M, 22 MP, 19 C, 19 V, 16 L, 13 KD
          </note>
          <note>
            För res. 12: 46 SD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 10 (Omställning till ett fossilfritt jordbruk)
          </note>
          <note>
            1. utskottet
          </note>
          <note>
            2. res. 13 (C, M, V, L, KD)
          </note>
          <note>
            Votering:
          </note>
          <note>
            167 för utskottet
          </note>
          <note>
            141 för res. 13
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 46 SD, 22 MP
          </note>
          <note>
            För res. 13: 74 M, 19 C, 19 V, 16 L, 13 KD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärende som slutdebatterats vid dagens sammanträde
          </note>
          <note>
            SoU18 Ensamkommande barn
          </note>
          <note>
            Punkt 1 (Kommunernas ansvar)
          </note>
          <note>
            1. utskottet
          </note>
          <note>
            2. res. 1 (KD)
          </note>
          <note>
            Votering:
          </note>
          <note>
            295 för utskottet
          </note>
          <note>
            13 för res. 1
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 74 M, 46 SD, 22 MP, 19 C, 19 V, 16 L
          </note>
          <note>
            För res. 1: 13 KD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            Punkt 2 (Familjehem)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            Votering:
          </note>
          <note>
            221 för utskottet
          </note>
          <note>
            74 för res. 2
          </note>
          <note>
            13 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 46 SD, 22 MP, 19 C, 19 V, 16 L
          </note>
          <note>
            För res. 2: 74 M
          </note>
          <note>
            Avstod: 13 KD
          </note>
          <note>
            Frånvarande: 14 S, 10 M, 2 SD, 3 MP, 3 C, 2 V, 3 L, 3 KD, 1 -
          </note>
          <note>
            § 14 (forts. från § 11) Riksrevisionens rapport om patientsäkerhet
            (forts. SoU9)
          </note>
          <note type="speaker">
            Anf. 139 JENNY PETERSSON (M) replik:
          </note>
          <note>
            Herr talman! Riksrevisionen påtalade brister i tillsynen på patientsäkerhetsområdet.
            Det är därför obegripligt varför Socialdemokraterna och regeringen
            inte ser detta utan lutar sig tillbaka. Bland annat aviserar ni
            att dra ned på resurserna till Ivo, Inspektionen för vård och
            omsorg. Tvärtom behövs det mer resurser. Ni får gärna knipa Moderaternas
            förslag; vi tillskjuter mer resurser, 50 miljoner kronor per år
            från och med 2017. Min första fråga till Kristina Nilsson blir:
            Är det rimligt att avisera neddragningar på Ivo?
          </note>
          <note>
            Patientsäkerhet lägger även grunden för vårdkvalitet. Alliansen
            införde patientsäkerhetslagen, som har höjt patientsäkerheten,
            men detta är bara en början. Jag nämnde i mitt huvudanförande
            att det har rapporterats om brister inom vården när det gäller
            städningen. Här finns ett arbete att göra.
          </note>
          <note>
            Ansvarigt statsråd, Gabriel Wikström, lutade sig tillbaka och
            kom inte med några omedelbara åtgärder för att få bukt med det
            här, utan vi kan fortfarande se att det sker. Det finns skillnader
            runt om i landet, och det finns mer att göra. Vi kan inte ha smuts
            inom sjukvården. Man får inte mötas av detta som patient. Min
            andra fråga blir: Varför vill ni inte ha skärpt tillsyn och uppföljning
            av städningen i vården när vi ser hur det ser ut?
          </note>
          <note type="speaker">
            Anf. 140 KRISTINA NILSSON (S) replik:
          </note>
          <note>
            Herr talman! Jag börjar med Ivo. Jag sitter för övrigt som ledamot
            i Ivos insynsråd, så jag följer myndighetens arbete på det sättet.
            Jag känner mig trygg med att regeringen nogsamt följer Ivos arbete.
            Statskontoret följer också utvecklingen, och det har vidtagits
            åtgärder för att effektivisera handläggning och tillsyn. Jag vet
            att man arbetar på myndigheten med att utveckla metoder för kunskapsåterföring
            till vårdgivarna. Man jobbar ock ­ så utifrån att tillsyn bör
            ske med utgångspunkt från risk och väsentlighet. Det tror jag
            är viktiga punkter.
          </note>
          <note>
            Ivos anslag, som det låg under er tid i regeringen, är det vi
            har tagit efter. Vi lyssnade till ministerns svar i den tidigare
            debatten. Detta avser statsrådet att återkomma till. Jag har väl
            inte så mycket mer att säga i anslagsfrågan i dag.
          </note>
          <note>
            När det gäller Jenny Peterssons fråga om städning tänker jag
            så här: Det är inte tillsynen som gör att det uppstår städning.
            Jag tror att personalen på ett sjukhus är mycket väl medveten
            om vad som behöver göras. Man har kompetensen. Man har utbildning
            i hygien. Varför det inte fungerar i alla delar tror jag handlar
            mer om att man inte har tillräckligt mycket tid till sitt förfogande.
            Det behövs helt enkelt fler händer i vården. Då tror jag att personalen
            löser mycket av det här själv.
          </note>
          <note type="speaker">
            Anf. 141 JENNY PETERSSON (M) replik:
          </note>
          <note>
            Herr talman! Jag kan konstatera att Socialdemokraterna anser
            att Ivos tillsyn är tillräcklig. Där har vi en skiljelinje mellan
            Moderaterna och Socialdemokraterna. Vi anser att man behöver göra
            mer, och det är därför vi tillskjuter mer pengar till Inspektionen
            för vård och omsorg, som får ett utökat uppdrag för att stärka
            tillsynen.
          </note>
          <note>
            Brister i städningen inom hälso- och sjukvården och omsorgen
            kan i värsta fall vara förenade med livsfara. Detta verkar regeringen
            och Socialdemokraterna ta väldigt lätt på. Det är beklagligt att
            det är så.
          </note>
          <note>
            Men jag ska gå vidare, för jag undrar vad ni vill. Vi moderater
            har gjort ett ställningstagande. Vi vill skärpa tillsynen och
            uppföljningen av städningen i vården. Vi tycker inte att den är
            tillräcklig. Vi har tagit fram en nationell strategi för ökad
            patientsäkerhet i vården. Vi vill etablera en ny digital miljö.
            Vi vill ha mer fokus på patienten och förbättra informationen,
            så att man kan följa sitt vårdförlopp på ett helt annat sätt.
          </note>
          <note>
            Vi har gett flera olika förslag. Kristina Nilsson hänvisade till
            att Klagomålsutredningen lämnat sitt slutbetänkande Fråga patienten
            – Nya perspektiv i klagomål och tillsyn , som är på remiss. Men
            vad vill Socialdemokraterna göra i väntan på remissvaren? Ni måste
            ju vilja någonting på det här området.
          </note>
          <note type="speaker">
            Anf. 142 KRISTINA NILSSON (S) replik:
          </note>
          <note>
            Herr talman! Vi vill väldigt mycket. Det var väl det jag försökte
            beskri ­ va i mitt huvudanförande, som var något forcerat, vilket
            jag får be om ur ­ säkt för. Det är väl helt enkelt så att vi
            skiljer oss åt en hel del mellan våra partier vad gäller människosyn.
            Jag är fullständigt övertygad om att den kompetenta personal vi
            har i vården klarar av att upprätthålla en hög pa ­ tientsäkerhet
            och en god vårdhygien. Det handlar som sagt mer om att de behöver
            förutsättningar i sin vardag för att göra ett så gott arbete som
            möj ­ ligt utifrån sin roll och sin kompetens. Det tror jag är
            oerhört viktigt.
          </note>
          <note>
            Ni moderater har i er budget för 2016 – med tanke på den förra
            debatten – anslagit 400 miljoner kronor mindre för utveckling
            av socialt arbete. Ni har föreslagit 79 miljoner mindre till Socials
            tyrelsen. Ni har föreslagit 2,1 miljarder mindre till sjukvård
            och folkhälsa. Ni har föreslagit 280 miljoner kronor mindre till
            psykiatrin. Jag tror inte att det är den bästa idén att göra de
            här stora nedskärningarna på kärnverksamheten och på personalen
            och de kompetenta medarbetarna i vården och därefter lägga en
            liten gnutta på en tillsynsmyndighet. Min uppfattning är att säkerhet
            och kvalitet uppstår där personalen mår bra och kan utföra sitt
            jobb och inte på grund av hotet om någon form av tillsyn.
          </note>
          <note>
            (Applåder)
          </note>
          <note type="speaker">
            Anf. 143 JAN LINDHOLM (MP):
          </note>
          <note>
            Herr talman! Nu hann vi ju inte klart för voteringen, så jag
            kan kanske säga några ord till.
          </note>
          <note>
            Utskottet anser att patientsäkerhet är ett viktigt område inom
            hälso- och sjukvården. Bristande patientsäkerhet orsakar vårdskador
            som medför lidande för den enskilde och innebär höga kostnader
            för samhället. Utskottet delar regeringens bedömning av Riksrevisionens
            iakttagelser och rekommendationer. Liksom regeringen anser utskottet
            att det finns ett behov av att utveckla statens stöd inom patientsäkerhetsområdet.
            Det är därför positivt att regeringen bland annat har gett Socialstyrelsen
            i uppdrag att utveckla ett samlat stöd för hälso- och sjukvården
            inom detta område. Utskottet konstaterar även att Klagomålsutredningen
            nyligen har lämnat sitt slutbetänkande med förslag på hur hanteringen
            av klagomål på hälso- och sjukvårdsområdet kan bli mer ändamålsenlig
            och bland annat bidra till ökad patientsäkerhet.
          </note>
          <note>
            Utskottet noterar även att regeringen för närvarande ser över
            utformningen av det framtida arbetet inom e-hälsovården. Mot bakgrund
            av det yrkar jag avslag på reservationerna och att skrivelsen
            läggs till handlingarna.
          </note>
          <note>
            Därutöver vill jag kort lägga till något om att Miljöpartiet
            sedan länge har drivit och fortfarande arbetar för ett särskilt
            kompetenscenter för patientsäkerhetsforskning. Vi kommer från
            Miljöpartiets sida att fortsätta att arbeta för att vi får till
            någon form av centrum för forskning om patientsäkerhetsfrågor
            där det är huvuduppgiften.
          </note>
          <note>
            Vi delar Riksrevisionens analys att de brister som man hittar
            ligger i att det är svårt att hålla igång en ständig lärprocess
            i en verksamhet som har stora krav på att samtidigt fungera löpande
            till stor del repetitivt och effektivt.
          </note>
          <note>
            Ansvarsutveckling och lärandeutveckling är två krav som är väldigt
            svåra att förena i praktisk verksamhet eftersom regelverket för
            ansvarstagande inte är så lätt att anpassa till de förändringar
            i verksamheten som lärprocessen ständigt ger anledning till.
          </note>
          <note>
            Både patienterna, vårdgivarna och staten genom exempelvis Socialstyrelsen
            har väldigt stora intressen i hur patientsäkerhetsfrågorna utvecklas
            och värderas. Just det gör att en oberoende part för kunskapsutveckling
            har en väldigt viktig funktion.
          </note>
          <note>
            Jag hoppas därför att ett fristående och oberoende centrum för
            patientsäkerhetsforskning kan bli en del av resultatet av den
            översyn regeringen i skrivelsen talar om att göra när det gäller
            formerna för hur det framtida patientsäkerhetsarbetet ska utvecklas.
          </note>
          <note>
            Herr talman! Jag vill också lägga till att problemen kring den
            ökande risken för att fler antibiotikaresistenta bakterier sprids
            gör att det blir allt svårare att upprätthålla en hög patientsäkerhet
            i vården.
          </note>
          <note>
            Sverige ligger väldigt långt framme med arbetet att minimera
            riskerna, men det krävs även ett ökat globalt ansvarstagande och
            engagemang. Jag vet att vår sjukvårdsminister är djupt engagerad
            i frågan och att det tas initiativ till exempel på FN-nivå för
            att, om man ska vara lite rolig, ”strama upp” rekommendationerna
            för antibiotikaanvändning.
          </note>
          <note>
            Sverige är väldigt aktivt i det arbete. Men jag tror det är viktigt
            att vi i denna kammare oavsett vilket parti vi tillhör allesammans
            försöker att ge det stöd vi kan på olika sätt till det arbetet.
          </note>
          <note type="speaker">
            Anf. 144 STAFFAN DANIELSSON (C):
          </note>
          <note>
            Herr talman! Riksrevisionen fyller en viktig granskande roll
            i statsförvaltningen. Den genomlyser olika verksamheter. Det fall
            vi diskuterar här i dag är det viktiga området hur staten arbetar
            med att ge vårdgivarna – i stor utsträckning landsting och regioner
            – stöd på det så viktiga patientsäkerhetsområdet.
          </note>
          <note>
            Naturligtvis brukar Riksrevisionen finna sådant som brister mer
            eller mindre allvarligt och kan göras bättre och annorlunda, så
            även i dessa frågor. Regeringar, oavsett partifärg, brukar medge
            och ta till sig en del men också försvara sig med att annat ändå
            fungerar tillfredsställande och är på rätt väg. Så är det även
            i dessa frågor.
          </note>
          <note>
            Frågan om patienternas säkerhet är naturligtvis helt grundläggande
            inom en bra hälso- och sjukvård. Det finns många synpunkter att
            ha på det. Jag kan instämma i vad Emma Henriksson lyfte fram.
            Det är inte säkert att gratis läkemedel och antibiotika alltid
            är bra korrelerat med högsta patientsäkerhet. Det är bra att regeringen
            lyfter fram Inspektionen för vård och omsorgs, Ivos, viktiga roll
            för tillsynen inom dessa områden. Socialstyrelsens stöd till vårdgivarna
            är också viktig.
          </note>
          <note>
            Riksrevisionen rekommenderar att Socialstyrelsen ges i uppdrag
            att ansvara för en långsiktig nationell styrning och samordning
            av patientsäkerhetsarbetet. Regeringen redovisar i sin skrivelse
            hur den arbetar med detta och medger att det finns ett behov av
            att effektivisera och utveckla statens stöd till vården inom patientsäkerhetsområdet.
          </note>
          <note>
            Tillsynen för att säkerställa att patientsäkerheten är hög är
            naturligtvis mycket viktig. Det ansvaret åvilar staten. Men grundläggande
            är också, vilket regeringen anför, att vårdgivarna planerar, leder
            och kontrollerar verksamheten så att kravet på god vård enligt
            hälso- och sjukvårdslagen upprätthålls. Där ligger det direkta
            dagliga ansvaret.
          </note>
          <note>
            Givet detta vilar ändå ansvaret i sista hand tungt på regering
            och riksdag. Därför är det bra att staten, såsom Riksrevisionen
            definierar staten, granskas. Med det, herr talman, yrkar jag bifall
            till utskottets förslag i socialutskottets betänkande SoU9.
          </note>
          <note type="speaker">
            Anf. 145 KARIN RÅGSJÖ (V):
          </note>
          <note>
            Herr talman! Patientsäkerhet är en ledningsfråga. Det är också
            en fråga om resurser och en arbetsmiljöfråga. SKL:s rapport Patientsäkerhet
            lönar sig – kostnader för skador och vårdskador i slutenvården
            2013 visar att vårdskador är kopplade till knappt en och en halv
            miljon extra vårddagar som kostar vansinnigt mycket. Det är en
            merkostnad på nästan 11 ½ miljard årligen. De pengarna kunde vi
            använda lite mer effektivt, inte sant?
          </note>
          <note>
            Mätningarna visar också att 10–15 procent av sjukvårdade patienter
            drabbas av någon form av skada. Den vanligaste typen av skada
            i SKL:s journalgranskningsstudie var vårdrelaterade infektioner.
            Det är den dyraste vårdskadegruppen, och kostnaden utgör 40 procent
            av den totala kostnaden för vårdskador. Det säger ganska mycket.
          </note>
          <note>
            Ett ämne som återkommer när det gäller vårdskador är städning
            på våra sjukhus och att just den bristande städningen förorsakar
            skador. Ofta använder man sig av modellen billigast städning vinner
            i olika upphandlingar. Det blir sällan billigare, och dessutom
            blir kvaliteten inte vad den borde vara.
          </note>
          <note>
            I stället ska det vara proffsgäng som städar på sjukhusen. Det
            är inte städning hemma hos dig och mig, utan det är städning på
            ett sjukhus. Städning är alltså något man fuskar med lite här
            och var. De multiresistenta bakterierna trivs vansinnigt väl i
            detta.
          </note>
          <note>
            Tittar man runt i landet hamnar man ovillkorligen i Stockholm
            när det gäller smutsiga sjukhus. I Alliansens Stockholms läns
            landsting har exempelvis ett städbolag på Södersjukhuset dragit
            ned på städmaterial men gått med en vinst på 85 miljoner.
          </note>
          <note>
            I Alliansens Stockholms län kan vi hitta både smutsiga sjukhus
            och en usel ekonomi. Jag vill bara säga det. Man har lastat staten
            ganska mycket. Men det är ändå vårdgivarna som har ett ganska
            stort ansvar oavsett om vi har myndigheter som ska titta på det
            hela.
          </note>
          <note>
            Patientsäkerhet förutsätter en arbetsmiljö som är funktionell.
            Det är en arbetsmiljö där stress minimeras och kontinuitet är
            regel. Så är det inte i dag inom vården. Det finns ett behov av
            att utveckla statens stöd inom patientsäkerhetsområdet. Det har
            vi sett. Det är därför bra att regeringen bland annat har gett
            Socialstyrelsen ett uppdrag som rör ett samlat stöd för hälso-
            och sjukvården.
          </note>
          <note>
            Riksrevisionen har granskat om staten har gett vårdgivarna tillräckliga
            förutsättningar att främja en hög patientsäkerhet. Utgångspunkten
            för granskningen har varit att det trots en rad insatser kvarstår
            problem inom patientsäkerhetsområdet.
          </note>
          <note>
            Det behövs medel på olika områden. Det handlar ytterst om en
            satsning på välfärden. Det är en satsning som inte direkt varit
            påfallande på högersidan. Riksrevisionen bedömer också att patientsäkerhetslagen
            är en väldigt god grund för att främja en hög patientsäkerhet.
          </note>
          <note>
            Man pekar också på att landstingen i dag inte förmår göra allt
            det de ska. De förmår inte arbeta med lärande och förebyggande
            insatser. Det handlar om struktur men självfallet också om resurser.
          </note>
          <note>
            I den budget Vänstern har varit med och förhandlat fram för 2016
            finns satsningar på exempelvis 1 miljard 2016 och sedan 500 miljoner
            de kommande åren. Detta är också en förutsättning – vi satsar
            mot vårdskador och för en mer rimlig hälso- och sjukvård. Vårdskadorna
            hänger ju ihop med den övriga strukturen.
          </note>
          <note>
            En aldrig sinande ström av sparprogram och nedskärningar har
            under åratal tvingat de anställda i vården att stressa alltmer.
            Det har också underminerat tilliten bland oss som är patienter
            och brukare. Nu behöver vi vända utvecklingen. Det får vara slut
            på nedskärningar, utförsäljningar och en revisorstyrd vård där
            patienten ses som vilken vara som helst. Vi måste höja kvaliteten,
            förbättra arbetsvillkoren och stärka tilliten. För att varje människa
            ska få den hjälp man behöver när man möter vården krävs det tillräckligt
            mycket personal, som dessutom tillåts göra det de är bäst på.
            Det är så vi kan minska vårdskadorna. Då behövs också statsbidrag
            som är permanentat. Vänstern har varit tydliga med detta: Mer
            pengar till välfärden på lång sikt!
          </note>
          <note>
            I övrigt yrkar jag avslag på samtliga motioner och bifall till
            utskottets liggande förslag i betänkandet.
          </note>
          <note type="speaker">
            Anf. 146 BARBRO WESTERHOLM (L):
          </note>
          <note>
            Herr talman! Patientsäkerhetslagen tillkom för att vi skulle
            bli bättre på att tidigt hitta patientskador, identifiera orsakerna
            bakom dem och sedan lära av det inträffade och förebygga att nya
            händelser inträffar.
          </note>
          <note>
            Det tar tid när en sådan här lagstiftning ska sätta sig. Ivo
            fick ett ansvar för att utöva tillsyn tillsammans med andra myndigheter.
            Läkemedelsverket, till exempel, har också ett sådant ansvar. Ivo
            kom sedan att få in många individärenden, och därför har det tagit
            upp mycket tid från Ivo. Det är bra att vi har fått Klagomålsutredningen.
            Många av klagomålen bör hanteras lokalt och utan de dröjsmål som
            blir när de går in centralt.
          </note>
          <note>
            Det görs nu mycket för att stärka lagstiftningen. Socialstyrelsen
            har ett samordningsansvar för att de myndigheter som har ett ansvar
            på detta område ska gå i takt.
          </note>
          <note>
            Det som jag vill lyfta fram här som viktigt är landstingens,
            kommunernas och professionernas ansvar i patientsäkerhetsarbetet.
            Då måste de också få förutsättningar för att bedriva detta. Jag
            och vi i Liberalerna menar att tid måste avsättas för vad jag
            vill kalla självrannsakan. Man måste få tid i personalgrupperna
            att regelbundet sätta sig ned och gå igenom vad man har gjort
            bra och vad man har gjort dåligt under den gångna veckan eller
            så. Detta ska vara en reguljär del i arbetet.
          </note>
          <note>
            Jag tror att man då kommer att hitta mycket som man kan rätta
            till på ett mycket tidigare stadium. Det får gärna bli så att
            patienter och omsorgstagare får en insyn och en delaktighet i
            arbetet. Inte minst är det viktigt att de som har drabbats av
            en patientskada får följa den lokala utredningen: Varför gick
            det fel? Hur kan vi förebygga? Vad är dina synpunkter i sammanhanget?
          </note>
          <note>
            Jag anser att antalet anmälningar till Ivo också kommer att gå
            ned om man som drabbad patient eller omsorgstagare får vara med
            i arbetet med att förebygga att andra råkar illa ut.
          </note>
          <note>
            Jag vill också lyfta fram en annan fråga, nämligen läkemedelsområdet.
            Vi har sedan 2012 en lagstiftning som bygger på ett EU-direktiv
            och som säger att man ska anmäla skador som har inträffat på grund
            av felaktig och olämplig läkemedelsbehandling till Läkemedelsverket.
            Detta är en viktig informationskälla om det sköts på rätt sätt.
            Därför är det i detta utveck ­ lingsarbete så angeläget att Läkemedelsverket,
            och inte bara Ivo, tydlig ­ görs när det gäller att förebygga
            de skador som uppstår. Man räknar med att 30 000 inläggningstillfällen
            på sjukhus beror på läkemedelskomplika ­ tioner, varav hälften
            skulle kunna förebyggas.
          </note>
          <note>
            Därmed, herr talman, yrkar jag bifall till utskottets förslag
            i betänkandet och tackar för ordet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 mars.)
          </note>
          <note>
            § 15 Integritetsskydd vid signalspaning i försvarsunderrättelseverksamhet
          </note>
          <note>
            Försvarsutskottets betänkande 2015/16:FöU5
          </note>
          <note>
            Integritetsskydd vid signalspaning i försvarsunderrättelseverksamhet
            (skr. 2015/16:70)
          </note>
          <note>
            föredrogs.
          </note>
          <note type="speaker">
            Anf. 147 MIKAEL JANSSON (SD):
          </note>
          <note>
            Herr talman! Jag yrkar bifall till reservation 2.
          </note>
          <note>
            När den så kallade FRA-lagen antogs år 2008 var det under en
            livlig allmän debatt. Debatten tog sin utgångspunkt i att många
            inte tycktes lita på våra egna svenska myndigheter – detta trots
            att lagen reglerade att FRA inte fick analysera svenska förhållanden.
            FRA ska enbart fånga och analysera signaler som rör utländska
            förhållanden. Men det är inte bara Sverige som söker och fångar
            signaler. Även andra länder lyssnar i kablar och i etern, och
            det borde såklart oroa oss mer.
          </note>
          <note>
            Flera länder satsar kolossalt på signalspaning och dekryptering.
            NSA:s datorer i USA lär dra lika mycket ström som fem kärnkraftverk
            kan producera. Eventuella hot och skadliga intrång i svenska system
            står andra stater eller hackare för.
          </note>
          <note>
            Det är min övertygelse att Försvarets radioanstalt sköter sitt
            jobb enligt beslutade anvisningar. De är vår första försvarslinje
            där ute i underrättelsevärlden. Precis som vi är stolta över våra
            soldater, sjömän och officerare, som står sig bra i alla jämförelser,
            finns det anledning att också vara stolta över personalen i försvarets
            stödresurser.
          </note>
          <note>
            Svensk signalspaning har fina anor. Under andra världskriget
            knäckte matematikprofessorn Arne Beurling tyskarnas krypto. Det
            gjorde att den svenska regeringen och försvarsstaben kunde läsa
            tyskarnas meddelandetrafik i klartext.
          </note>
          <note>
            Som ni märker ser vi sverigedemokrater positivt på signalspaning
            eftersom vi anser att den sker för allas vår säkerhets skull.
            Samtidigt tar vi integritetsfrågorna på stort allvar. Det är bra
            att vi reglerar signalspaningen med lagar i stället för att låta
            verksamheten som sådan vara helt hemlig.
          </note>
          <note>
            Bra är det också att FRA måste söka tillstånd hos Försvarsunderrättelsedomstolen
            när de ska spana. Vidare är det bra att Siun, Statens inspektion
            för försvarsunderrättelseverksamheten , kontrollerar spaningen.
            Styrelsen som styr Siun bör ha representation från samtliga politiska
            partier som är representerade i riksdagen. Så är det tyvärr inte,
            och det är det som vår reservation 2 handlar om.
          </note>
          <note>
            Signalspaning är teknik, och i många delar avancerad och hemlig
            teknik. Men en sak är känd: Det krävs mycket datakraft. SD satsar
            därför 100 miljoner kronor mer per år än regeringen på FRA för
            att de ska kunna bygga upp mer datakraft.
          </note>
          <note>
            It-kriget fortgår tyvärr trots att det är fred i den fysiska
            världen. Svenska myndigheter och svenska företag angrips varje
            vecka genom att utländska intressen stjäl data. Passivt it-försvar
            innebär att skydda egna system från angrepp och stölder. Aktivt
            it-försvar innebär att oskadliggöra de system, oftast utomlands,
            som angriper våra. Ett problem med aktivt it-försvar är att angriparna
            ofta använder oskyldiga kapade datorer för sina angrepp.
          </note>
          <note>
            Som det är nu har alla svenska myndigheter sina egna datakonsulter,
            och de placerar sina servrar där det är billigast, även utomlands.
          </note>
          <note>
            Vi vill återta Civilförsvarsstyrelsen och inom denna organisation
            ha en avdelning som tar fram standardplattformar för effektivt
            passivt it-försvar som ges svenska myndigheter till handa. Lag
            bör reglera att svenska myndigheter måste ha sina servrar i Sverige.
          </note>
          <note>
            Vi vill sedan tillsätta en utredning om att skicka upp mikrosatelliter
            för att kunna bygga ett helt säkert svenskt myndighetsnät. Nätverket
            ska betraktas som militärt, och upphandlingen av satelliter och
            annan hårdvara bör i så fall ske enligt försvarsupphandlingsdirektivet.
            Med hjälp av artikel 346 kan vi då rikta beställningarna till
            svenska företag.
          </note>
          <note>
            Sverige har särskild kompetens vad gäller att producera mikrosatelliter,
            och den är av strategisk betydelse.
          </note>
          <note>
            Detta helt säkra myndighetsnät kan också vara i form av ett nordiskt
            samarbete.
          </note>
          <note type="speaker">
            Anf. 148 STIG HENRIKSSON (V):
          </note>
          <note>
            Herr talman! Man kan begära hos Siun att få reda på om någon,
            som det heter, otillbörlig inhämtning eller därtill hörande behandling
            skett av ens meddelanden.
          </note>
          <note>
            Jag tänkte att jag måste testa det. I mitten av december tillskrev
            jag därför Siun för att fråga om detta. Den 21 december fick jag
            en bekräftelse om att min förfrågan hade inkommit. En månad senare
            fick jag besked om att någon sådan otillbörlig inhämtning inte
            hade skett.
          </note>
          <note>
            Även om jag kan förvånas över att det tar en dryg månad att svara
            på en så enkel fråga kan jag i alla fall konstatera att någon
            otillbörlig inhämtning inte skett. Om någon tillbörlig inhämtning
            skett förtäljer inte det besked som jag fick.
          </note>
          <note>
            Nåväl, Vänsterpartiets yrkanden ligger fast, trots detta i huvudsak
            positiva test.
          </note>
          <note>
            Vi anser att det behövs en omarbetning av FRA-lagen. Den nuvarande
            FRA-lagen har gett FRA tillgång till en mycket stor del av nättrafiken
            i Sverige. Tidigare gavs undantag endast för militära hot, och
            FRA hade möjlighet att avlyssna endast signaler som går genom
            luften.
          </note>
          <note>
            Enligt Vänsterpartiets mening innebar dessa förändringar tydliga
            steg mot ett övervakningssamhälle. Principen måste vara att massavlyssning
            utan konkret brottsmisstanke inte ska förekomma. Därför bör FRA-lagen
            rivas upp och göras om.
          </note>
          <note>
            Förutom detta anser vi att det bör tillsättas en parlamentarisk
            utredning som granskar FRA:s samarbete med NSA och alla andra
            relevanta delar av NSA:s övervakningsverksamhet. Vi anser också
            att allt samarbete mellan FRA och NSA bör frysas under denna tid.
          </note>
          <note>
            Bakgrunden till detta krav är följande: Under 2013 avslöjades
            flera fall av massavlyssning utförda av USA:s underrättelsetjänst.
            I många länder har omfattande granskningar inletts om deras respektive
            länders och underrättelseorgans inblandningar i NSA:s övervakningsverksamhet.
            Det var miljontals människor, internationella organisationer och
            även stats- och regeringschefer som hade fått sina telefoner och
            sina elektroniska kommunikationsmedel avlyssnade av NSA.
          </note>
          <note>
            Med stöd av en stor mängd hemliga dokument läckta av visselblåsaren
            och den tidigare NSA-medarbetaren Edward Snowden kunde SVT:s Uppdrag
            granskning avslöja att även svenska FRA hade varit delaktiga och
            behjälpliga i delar av NSA:s övervakningsverksamhet.
          </note>
          <note>
            Uppdrag granskning avslöjade exempelvis att ledningen för FRA
            besökte NSA under april 2013. Enligt de hemliga dokumenten framgår
            det att NSA och FRA har förberett ett gemensamt agerande i det
            NSA-initierade programmet Winterlight som möjliggör hackande av
            andras datorer. Enligt dessa dokument ska FRA också ha blivit
            en del av NSA:s övervakningssystem, det som heter XKeyscore, som
            gör det möjligt att samla in miljontals människors data kring
            e-post, sociala medier, sökhistorik etcetera.
          </note>
          <note>
            Enligt Snowdendokumenten framgår det också att NSA ser FRA som
            en strategisk allierad, i synnerhet avseende informationsinhämtning
            från internetkablar i Östersjön, till exempel från Ryssland.
          </note>
          <note>
            När den grävande brittiske journalisten Duncan Campbell vittnade
            om NSA-skandalen i EU-parlamentet i september 2013 pekade han
            ut Sverige och FRA som den viktigaste partnern, vid sidan av USA
            och Storbritannien, i NSA:s globala övervakningsverksamhet.
          </note>
          <note>
            I många länder har omfattande granskningar inletts om deras respektive
            länders och underrättelseorgans inblandning. Men i Sverige har
            det varit mycket tyst. Denna skrivelse berör förstås inte heller
            de omfattande övervakningsskandalerna och FRA:s påstådda roll
            i det hela. Av naturliga skäl har FRA inte heller velat kommentera
            sin roll i avslöjandena kring dessa skandaler.
          </note>
          <note>
            I ljuset av terroristattentatet i Paris vet vi alla att det lanserades
            förslag som ytterligare riskerar att påverka den personliga integriteten
            negativt. Polisen ska få möjlighet att plantera trojaner på misstänkta
            kriminellas och terroristers datorer. En sådan utvidgning, med
            den risk för ändamålsspridning som finns, ökar behovet ytterligare
            av en genomlysning av FRA:s samarbete med NSA. Därför anser jag
            att det är hög tid att gå till botten med Sveriges roll i denna
            övervaknings- och avlyssningsverksamhet.
          </note>
          <note>
            Det finns i och för sig kanske en överdriven misstro mot FRA.
            Jag såg i somras en T-shirt med den fyndiga texten: FRA, en myndighet
            som verkligen lyssnar på dig.
          </note>
          <note>
            Det kan å andra sidan ge lite kalla kårar om man betänker vad
            som egentligen menas med det.
          </note>
          <note>
            Jag yrkar bifall till reservationerna 1 och 3.
          </note>
          <note type="speaker">
            Anf. 149 MATTIAS OTTOSSON (S):
          </note>
          <note>
            Herr talman! Då står vi här i år igen och ska diskutera granskningen
            av integritetsskyddet vid signalspaning i försvarsunderrättelseverksamhet.
          </note>
          <note>
            Jag skulle vilja börja med att säga att underrättelseverksamhet
            är av ganska stor vikt för rikets säkerhet. Det handlar om att
            förstå omvärlden, att se vilka skeenden som inträffar, att förbereda
            sig för de skeenden som inträffar, att kanske förhindra att saker
            inträffar i landet och att underlätta i de situationer då kriser
            – kanske krig eller andra kriser – uppstår.
          </note>
          <note>
            Jag tror också att det är viktigt att vi har en internationell
            samverkan på detta område och att vi för en dialog med allierade
            och andra vänner, så att säga, ute i världen.
          </note>
          <note>
            I grund och botten handlar det naturligtvis om att värna demokratin
            och de medborgerliga rättigheterna. Det är det som är grunden.
          </note>
          <note>
            Vi hade en intensiv debatt för några år sedan om dessa frågor
            och om den personliga integriteten. Jag tycker att det är ganska
            bra att denna diskussion har nyktrat till lite grann på senare
            tid. Men det är naturligtvis viktigt att också betona att det
            inte får gå fel. Ibland sker fel på detta område. Den personliga
            integriteten är naturligtvis viktig, och detta får inte missbrukas.
            Som stat är det naturligtvis viktigt att man hanterar detta på
            ett klokt sätt.
          </note>
          <note>
            Jag tycker att den lagstiftning och den form som vi arbetar med
            fungerar bra med den försvarsunderrättelsedomstol som finns och
            med den inspektion för försvarsunderrättelser som sköter granskningen
            av detta.
          </note>
          <note>
            Det kanske ska påpekas i en sådan här debatt att ingen anmärkning
            har gjorts under 2014 mot det arbete som har skett.
          </note>
          <note>
            Jag skulle också vilja uttrycka mig på följande sätt: Underrättelseförmågan
            är central för vår förmåga att försvara Sverige. Försvarets radioanstalts
            generaldirektör uttryckte när årsrapporten kom att han såg områden
            som var viktiga. Det var att kunna kartlägga militär aktivitet
            i närområdet, terrorhotet och it-hotet. Då kom naturligtvis följdfrågan
            om att detta kostar pengar och att detta behöver finansieras.
          </note>
          <note>
            Jag tror att det då är viktigt att på ett tydligt sätt beskriva
            att regeringen satsar rätt så mycket på detta område. Det försvarsbeslut
            som denna kammare tog ställning till tidigt i somras innebär att
            anslagen för underrättelseverksamheten ökar.
          </note>
          <note>
            Det finns motioner på det här området, och regeringen har redan
            tillgodosett detta. Den säger tydligt att underrättelseverksamheten
            är av betydande vikt och kommer att hanteras också i den framtida
            Försvarsberedningen. Det är bra att regeringen är framsynt och
            hanterar dessa frågor.
          </note>
          <note>
            Med de orden – jag ska inte göra debatten längre, herr talman
            – ställer jag mig bakom utskottets förslag.
          </note>
          <note type="speaker">
            Anf. 150 ANNICKA ENGBLOM (M):
          </note>
          <note>
            Herr talman! Jag har sagt det förr: Utan spaning ingen aning.
            Den meningen kan tyckas sliten, men det är ett viktigt och avgörande
            arbete som personalen vid våra underrättelsetjänster, bland annat
            Försvarets radioanstalt, bedriver. Det är viktigt inte bara för
            den nationella säkerheten för våra medborgare inom våra gränser
            utan också för dem utanför våra gränser som av olika anledningar
            arbetar i internationella insatser, i räddningsinsatser eller
            vid företag och ambassader.
          </note>
          <note>
            Det är en absolut nationell nödvändighet att Sverige har en egen
            underrättelsetjänst. Det borde egentligen vara självklart för
            alla. I grunden handlar det nämligen om vår egen frihet och trygghet
            och om vår självständighet. Det är bara den egna informationen
            vi till hundra procent kan lita på, och i det läge vi har i dag
            med en alltmer försämrad säkerhetssituation både i vår närhet
            och i vår omvärld är detta viktigare än någonsin.
          </note>
          <note>
            När man hör rapporter från Mali, Syrien och andra oros- och krishärdar
            runt om i världen kan man få uppfattningen att vi lever relativt
            skyddat i den här delen av världen. Så är det inte – det pågår
            ett ständigt krig, om än lågmält. Det är både ett cyberkrig och
            ett it-krig, och i vårt samhälle där vi är så beroende av ettor
            och nollor skulle jag vilja säga att vi är mer sårbara än någonsin.
            Detta underrättelsearbete är därför av fullkomligt avgörande betydelse
            för att vi ska kunna fatta viktiga och nödvändiga beslut hos våra
            myndigheter, hos vår regering, på Försvarsdepartementet och liknande.
          </note>
          <note>
            Herr talman! Vad är då underrättelsetjänst? Ja, det är såväl
            inhämtande av olika uppgifter från öppna och hemliga källor som
            analysarbete därav. Det innebär också ett samarbete med vänligt
            sinnade nationer, och det ska självklart göras på ett vederbörligt
            och reglerat sätt. Vi ska dock ha i åtanke att detta inte är någon
            välgörenhetsverksamhet. Det är ett utbyte av infor ­ mation, och
            för att kunna byta information måste man ju ha någonting att byta
            med.
          </note>
          <note>
            Låt mig backa till 2007/2008 och debatten om signalspaningslagens
            införande. Vi stod inför en verklighet av ett teknikskifte inom
            underrättelseinhämtningen. Den tidigare möjligheten för Försvarets
            radioanstalt att inhämta underrättelser från det som var allt
            i etern var inte reglerat, men icke förty måste jag understryka
            att det inte var något High Chapar ral i form av spaning på allt
            och alla. Det fanns redan då, innan integritetsrådets tillkomst,
            en intern kontroll. Varenda slagning som gjordes kunde spåras
            och härledas till interna medarbetare, och man hade väldigt god
            kontroll över det inre arbetet i Försvarets radioanstalt.
          </note>
          <note>
            I och med att teknikskiftet innebar att mer och mer av informationen
            gick över i tråd tappade dock Försvarets radioanstalt bland annat
            möjligheten att bedriva relevant underrättelseinhämtning och analysera
            informa ­ tionen. Nödvändigheten av att även spana i tråd stod
            fullkomligt klar, och det var Försvarets radioanstalt själv som
            vände sig till den dåvarande socialdemokratiska regeringen och
            bad om ett regelverk – just av integritetsskäl. Jag tycker att
            detta är viktigt att framhålla i debatten.
          </note>
          <note>
            Alliansregeringen ärvde denna fråga vid regeringsskiftet 2006,
            och diskussionen som då ägde rum var en sorglig historia. Den
            kom att handla om egentligen allt annat än Försvarets radioanstalts
            egen verksamhet och vad den får och inte får göra, nämligen att
            Försvarets radioanstalt bara ägnar sig åt underrättelseinhämtning
            och sådant utanför våra gränser. Det blandades ihop med både Säpos
            verksamhet och alla möjliga konstiga fakta som inte hörde hemma
            i sammanhanget.
          </note>
          <note>
            Icke förty landade detta i en signalspaningslag, herr talman.
            Den har gällt sedan dess och har utmynnat bland annat i anledningen
            till att vi står här i dag, nämligen regeringens årliga redogörelse
            för hur hela det riggade systemet för integritetsskyddet fungerar.
            Denna skrivelse är väldigt tunn, herr talman, och det finns en
            anledning till det. Det visar sig nämligen att alla de hängslen
            och livremmar vi har riggat i systemet för integritetsskyddande
            verksamheter faktiskt fungerar – och fungerar väldigt bra. De
            fungerar utan anmärkning.
          </note>
          <note>
            Det är därför lite intressant att återkommande höra argumentation
            från Vänsterpartiet, och tidigare även från Miljöpartiet, för
            att riva upp lagen. Det är egentligen obekant på vilka grunder,
            och det enligt min mening allra allvarligaste är att man gör det
            utan att komma med några alternativ – i denna tid då vi mer än
            någonsin behöver ha ett system som verkligen fungerar, vilket
            det också har visat sig göra.
          </note>
          <note>
            Jag tycker faktiskt att det är ganska allvarligt och att det
            lite grann an ­ das en misstänksamhet mot alla de verktyg som
            finns. Såväl Siun som Da ­ tainspektionen och många andra är inblandade
            i detta. Jag ställer mig starkt frågande till att man fortsätter
            att framhärda i detta. Miljöpartiet har gud ­ skelov tillnyktrat,
            men Vänsterpartiet hävdar fortfarande detta utan att ha några
            alternativ – för vad skulle det innebära?
          </note>
          <note>
            Herr talman! I årsrapporten från FRA, som vi alla i försvarsutskottet
            har på vårt bord, har det redovisats hur man ser på hotbilden
            och på det arbete som bedrivits av Försvarets radioanstalt under
            2015. Generaldirektören Dag Hartelius har också uttalat sig i
            en artikel på DN Debatt, där han säger: Vi räcker inte till. Trots
            de tillskott som har gjorts och de satsningar som görs räcker
            vi inte till.
          </note>
          <note>
            Det gäller inte bara terrorhot och militära hot utan också de
            alltmer växande cyberhoten, som går allt längre ned i vår samhällshierarki.
            Det är inte bara gentemot verksamheter inom vår industri, vår
            försvarsmakt eller liknande, utan det letar sig ända ned till
            våra allra mest känsliga samhällsfunktioner – medborgarna själva.
            Jag talar då om kommuner och landsting som den absolut svagaste
            länken i hela kedjan. Detta måste vi verkligen ta på allvar.
          </note>
          <note>
            Herr talman! I skrivelsen finns det ett antal motioner. Jag vill
            lägga lite vikt vid den kommittémotion från Moderaterna som bland
            annat lyfter fram behovet av en bättre samordning mellan de olika
            underrättelseorganisationerna. De är såväl civila som militära
            och polisiära. Detta har omhändertagits av utskottet på ett gott
            sätt genom att man i en framställan från bland annat Moderaterna
            om en förnyad försvarsberedning, som man också har ställt sig
            bakom, lyfter in behovet av just en samordning mellan dessa underrättelseorganisationer.
            Det finns redan i dag ett samarbete mellan dessa verksamheter,
            men det behöver effektiviseras ytterligare.
          </note>
          <note>
            Jag står fast vid att jag tycker att det är ganska anmärkningsvärt
            och obegripligt att Vänstern vill riva upp signalspaningslagen
            till förmån för någonting som är fullkomligt oklart, när det faktiskt
            är in i exakta detaljer som FRA i dag ansöker om tillstånd. Man
            anger till och med in i minsta fiber, också vad gäller destruktion
            och tid för själva inhämtandet.
          </note>
          <note>
            Herr talman! Vi gick alla igenom en bloggstorm. Jag genomled
            den tillsammans med mina före detta kollegor vid Försvarets radioanstalt
            och är kanske en av dem i kammaren som faktiskt vet vad det hela
            handlar om efter en lång arbetskarriär inom myndigheten. Jag måste
            säga att jag tycker att vi har landat väldigt bra. Det är en bra
            balans mellan själva underrättelseinhämtandet och omhändertagandet
            av integriteten. Det påvisar om inte annat denna skrivelse, som
            också godkänner arbetet i sin helhet.
          </note>
          <note>
            Jag yrkar, herr talman, bifall till förslaget till beslut och
            avslag på reservationerna.
          </note>
          <note>
            (Applåder)
          </note>
          <note>
            I detta anförande instämde Mikael Jansson och Roger Richtoff
            (båda SD).
          </note>
          <note type="speaker">
            Anf. 151 STIG HENRIKSSON (V) replik:
          </note>
          <note>
            Herr talman! Siun gör säkert så gott de kan, men någonstans känns
            de lite grann som revisorer i stora bolag. När har de någonsin
            avslöjat de stora skandaler som andra har avslöjat? Jag skulle
            kunna räkna upp en hel radda här. Det är väldigt svårt att få
            övervakningen att fungera.
          </note>
          <note>
            Det finns starka indikationer på att samarbetet med NSA – jag
            tror inte att ens Annicka Engblom försvarar allt som NSA har gjort
            – var verkligen vilda västern eller möjligen High Chaparral.
          </note>
          <note>
            Apropå High Chaparral: Med tanke på Snowdens position inom NSA
            undrar jag vad det här annat kan kallas än ett stalltips direkt
            från hästens egen mun. Varför vill inte Sverige och, vad jag förstår,
            Annicka Engblom utreda dessa kopplingar med de allvarliga anklagelser
            som ligger i botten och som måste sägas vara ganska väl grundade?
            Det borde tillsättas en parlamentarisk utredning som granskar
            det här.
          </note>
          <note>
            Det är min fråga till dig.
          </note>
          <note type="speaker">
            Anf. 152 ANNICKA ENGBLOM (M) replik:
          </note>
          <note>
            Herr talman! Stig Henriksson lyfter fram detta med NSA. I stället
            för att säga någonting om ett annat lands signalspaningsorganisation
            kan jag säga att jag är väldigt stolt över vår egen. Jag är stolt
            över att lagen har implementerats på det sätt som den har och
            att den fungerar. Det visar om inte annat den redogörelse som
            kommer från regeringen årligen. Den har blivit allt tunnare och
            visar på att det inte finns några anmärkningar. Den skulle kanske
            behövas också i USA. Efter avslöjandena av Snowden har också den
            debatten kommit igång i USA.
          </note>
          <note>
            Däremot vill jag nog avhålla mig i den här debatten från att
            uttala mig vad gäller Snowden. Den insatsen har vi nog lite olika
            uppfattningar om. Men icke förty är det bra att debatten har kommit
            igång i USA.
          </note>
          <note>
            Det torde inte ha undgått Stig Henriksson att de internationella
            samarbeten som myndigheten FRA bedriver också omfattas av rapporteringsplikt
            till regeringen, till Siun och till Försvarsdepartementet. Därmed
            omfattas de av de regelsystem som finns.
          </note>
          <note>
            Jag skulle vilja ställa en motfråga till Stig Henriksson: Vad
            är det för belägg Vänsterpartiet anser sig ha för att de här organisationerna,
            sammanslutningarna, inte gör sitt jobb på ett tillbörligt sätt,
            och med vad tänker Vänsterpartiet ersätta signalspaningslagen
            och i vilka delar?
          </note>
          <note type="speaker">
            Anf. 153 STIG HENRIKSSON (V) replik:
          </note>
          <note>
            Herr talman! Att säga exakt hur en ny lag ska formuleras tänker
            jag inte försöka ge mig in på. Visserligen är vi formellt lagstiftare,
            men det kräver nog ett rejält utredande.
          </note>
          <note>
            Annicka Engblom tog i sitt anförande upp att man bara får spana
            utanför våra gränser. Ja, men med det teknikskifte som du själv
            har varit inne på blir den gränsdragningen alltmer irrelevant.
            Jag fick reda på någonstans att riksdagens e-postserver under
            ett par år låg i London. Det visar lite grann på problematiken
            i sammanhanget.
          </note>
          <note>
            När det gäller rapporteringsplikten borde väl de avslöjanden
            som kom via Snowden, som inget Siun lyckades hitta, utredas i
            grunden, för det vore oerhört allvarligt om det som påstås är
            sant. Hittills har ingen kunnat dementera det på ett trovärdigt
            sätt, så jag tycker fortfarande att det är märkligt att man inte
            vill gå till botten med det. Därför tycker jag att det är Annicka
            Engblom som är svaret skyldig på frågan: Varför inte?
          </note>
          <note>
            Sedan kan man fundera på om det är ett gott eller dåligt tecken
            att Siuns rapporter blir allt tunnare med åren.
          </note>
          <note type="speaker">
            Anf. 154 ANNICKA ENGBLOM (M) replik:
          </note>
          <note>
            Herr talman! Av egen erfarenhet kan jag gå i god för att de spärrar
            som är mellan våra olika myndigheter vad gäller inrikes angelägenheter
            och utrikes angelägenheter fungerar och har fungerat. Undertecknad
            har arbetat både för Säpo och för FRA. Det finns brandväggar när
            man lämnar över ett ärende från det ena till det andra. Gränsen
            för när en utrikes företeelse övergår till en inrikes företeelse
            är solklar. Den är inte på något sätt suddig eller liknande.
          </note>
          <note>
            Jag vet inte hur jag ytterligare ska kunna svara på frågan om
            internatio ­ nella samarbeten, så jag får väl upprepa vad jag
            sa tidigare, det vill säga att de är satta under rapporteringsskyldighet.
            Man har inte funnit någon anledning att göra någon anmärkning
            vad gäller våra internationella sam ­ arbeten. Det är en hela
            tiden pågående process. Skulle det uppkomma nå ­ got har vi ett
            riggat system för att titta på detta.
          </note>
          <note>
            Vänstern är fortfarande svaret skyldig på frågan vad man avser
            att ersätta en eventuell signalspaningslag med och i vilka avseenden
            den inte fungerar. Jag uppfattar ändå Stig Henriksson som en balanserad
            och klok man. I vilket avseende tycker Vänstern att detta ska
            ersättas, speciellt i dessa tider?
          </note>
          <note>
            Avslutningsvis vill jag säga att det är en ansvarslös hållning.
          </note>
          <note type="speaker">
            Anf. 155 JAKOP DALUNDE (MP):
          </note>
          <note>
            Herr talman! I en demokratisk rättsstat är det viktigt med ett
            väl fungerande integritetsskydd. För att vi ska kunna ha en signalspaning
            och övervakning är det centralt att det finns rättssäkra processer
            och ett folkligt förtroende för den verksamhet som pågår. Därför
            är försvarsunderrättelseverksamheten reglerad i lagar och förordningar,
            bland annat i syfte att just värna enskildas personliga integritet
            och rättssäkerhet.
          </note>
          <note>
            Utöver det finns kontrollmyndigheten Siun, som har i uppgift
            att kon ­ trollera att försvarsunderrättelsemyndigheterna följer
            de aktuella författ ­ ningarna. I kontrollen av signalspaningen
            ska inspektionen särskilt gran ­ ska sökbegrepp, förstöring och
            rapportering.
          </note>
          <note>
            Siun har också mandat att avbryta inhämtning eller besluta om
            förstöring av upptagning eller uppteckning om det skulle visa
            sig att den inhämtning som skett inte varit förenlig med det tillstånd
            som meddelats av Försvarsunderrättelsedomstolen.
          </note>
          <note>
            Herr talman! Vi godtar regeringens skrivelse, även om vi gärna
            skulle sett att den årliga redovisningen i framtiden var något
            mer utförlig och detaljerad.
          </note>
          <note>
            I sak kan man även tillägga att Riksrevisionen i sin granskning
            av Siun och signalspaningen har haft en del frågetecken när det
            gäller tillgången till protokoll och utförligheten i desamma.
          </note>
          <note>
            Här finns det fortfarande utrymme för förbättring, och det är
            viktigt att Siun har bästa möjliga förutsättningar att genomföra
            sin granskning.
          </note>
          <note>
            Miljöpartiet skulle dessutom gärna se en ökad parlamentarisk
            insyn i Siuns granskning.
          </note>
          <note>
            I sammanhanget kan också nämnas att Sveriges Advokatsamfund i
            en skrivelse har lyft fram att det fortfarande finns utrymme att
            stärka domstolens oberoende när det gäller hur dess ledamöter
            utses och att man skulle kunna förordna fler integritetsskyddsombud.
            Detta kan vara värt att tänka på i framtiden.
          </note>
          <note>
            Mot bakgrund av detta är det välkommet att regeringen i sin skrivelse
            framhåller behovet av en konstruktiv dialog mellan Siun och berörda
            för ­ svarsunderrättelsemyndigheter om liknande förbättringsåtgärder.
            Regeringen är även öppen för fördjupade uppföljningar av
            signalspaningslagens konsekvenser för den personliga integriteten.
          </note>
          <note>
            I skrivelsen understryker regeringen även vikten av att arbetet
            med att värna rättssäkerheten och den personliga integriteten
            vid signalspaning stärks. Regeringen har också detta som mål.
          </note>
          <note>
            Därför godtar jag regeringens skrivelse om integritetsskydd vid
            signalspaning i försvarsunderrättelseverksamhet och yrkar bifall
            till utskottets förslag.
          </note>
          <note type="speaker">
            Anf. 156 DANIEL BÄCKSTRÖM (C):
          </note>
          <note>
            Herr talman och ärade ledamöter! Det här är en viktig debatt
            om centrala områden i arbetet med att bygga säkerhet och också
            följa upp detta arbete.
          </note>
          <note>
            I senaste utgåvan av FOI:s rapport Strategisk utblick från november
            2015 finns det mycket att ta del av när det gäller nuläget. Bland
            annat beskrivs hur den massiva ökningen av trådlösa system kommer
            att öka sårbarheten både för angrepp med elektromagnetiska störningssignaler
            och för cyberattacker.
          </note>
          <note>
            Angreppen kan göras på avstånd från trådlösa system, och en slutsats
            är att viktiga strategiska vägval måste göras av såväl myndigheter
            som näringslivsaktörer för att hantera samhällets ökade sårbarhet
            och integritetsfrågor för medborgare.
          </note>
          <note>
            Utvecklingen går snabbt framåt med ytterligare tekniklyft och
            högre ambitionsnivå. Det finns prognoser som visar att den globala
            datatrafiken i mobilsystemen kommer att växa mer än 200 gånger
            till år 2020 och nästan 20 000 gånger mellan åren 2010 och 2030.
          </note>
          <note>
            I MSB:s rapport från 2015 om informationssäkerhetens trender
            betonas att informationssäkerhet på senare år fått en växande
            säkerhetspolitisk dimension.
          </note>
          <note>
            I rapporten tas bland annat upp att informationsoperationer där
            internetbaserad propaganda kombineras med diplomati, lögner, medieutspel
            och traditionell militär verksamhet är mycket vanligt förekommande
            i väpnade konflikter. Vidare har cyberspionage och cybersabotage
            blivit en del av den säkerhetspolitiska verktygslådan i allt fler
            länder. Dessutom har internets ökade möjligheter till fri och
            svårkontrollerad kommunikation medfört motreaktioner i många stater
            med försök att isolera de nationella näten från det globala internet.
          </note>
          <note>
            Mängden elektroniska data växer allt snabbare i det moderna samhäl
            ­ let. Denna informationsexplosion har satt privatlivet på agendan
            och lett till diskussioner om vem som äger rätten till data och
            hur den får nyttjas.
          </note>
          <note>
            Flera parallella trender samexisterar. Nya digitala arenor möjliggör
            för människor att utbyta information och avslöja missförhållanden,
            men de erbjuder också nya möjligheter till censur och desinformation.
          </note>
          <note>
            Det är tydligt att användningen av informationsoperationer i
            konflikter är här för att stanna. Vi kan läsa om åtskilliga exempel
            i FOI-rapporten om Rysslands annektering av Krim. Information
            sprids med olika syften på sociala medier och plockas därefter
            upp och används i traditionella medier.
          </note>
          <note>
            FOI konstaterar att informationsoperationer kompletterar den
            traditio ­ nella militära verksamheten och att de var en viktig
            faktor för den ryska framgången i Krimoperationen.
          </note>
          <note>
            Moderna krig utspelar sig både i den fysiska miljön och i informationsmiljön.
            Världens länder möter gemensamma utmaningar som cyberbrottslighet,
            cyberterrorism och cyberkrig.
          </note>
          <note>
            Sveriges försämrade säkerhetspolitiska läge visar tydligt på
            behovet av en god förmåga att inhämta, bearbeta, analysera och
            delge försvarsunderrättelsetjänster.
          </note>
          <note>
            I försvarsbeslutet från 2015 slås fast att påverkansoperationer
            mot Sverige pågår. ”Försvarsunderrättelseförmågan är avgörande
            för att kunna använda och utveckla stridskrafterna och övriga
            förmågor på ett ändamålsenligt sätt.”
          </note>
          <note>
            Berörda myndigheter och aktörer måste, med respekt för grundläggan
            ­ de tryck- och yttrandefriheter, kunna identifiera och möta påverkanskampanjer
            och neutralisera propagandakampanjer.
          </note>
          <note>
            En robust cyberförsvarsförmåga måste kunna skydda samhällsviktiga
            funktioner och system som är vitala för totalförsvaret mot antagonistiska
            it-angrepp. Sverige bör kunna genomföra aktiva operationer i cybermiljön.
          </note>
          <note>
            I betänkandet ser vi att Vänsterpartiet vill riva upp och göra
            om FRA-lagen. Det väcker en del frågor. Tidigare var det ju fler
            partier som stod för samma uppfattning, men de stöder nu lagstiftningen.
          </note>
          <note>
            För Centerpartiet är det viktigt att samhället klarar av att
            göra två viktiga saker samtidigt. Vi måste agera för att bekämpa
            denna nya typ av attacker, terror och krigföring, men vi måste
            också se till att vi i vår iver att bekämpa dessa grupper och
            fenomen inte inskränker människors personliga integritet och rätt
            till ett privatliv.
          </note>
          <note>
            Herr talman! Jag yrkar bifall till utskottets förslag.
          </note>
          <note>
            I detta anförande instämde Annicka Engblom (M).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 mars.)
          </note>
          <note>
            § 16 Skydd för geografisk information
          </note>
          <note>
            Försvarsutskottets betänkande 2015/16:FöU6
          </note>
          <note>
            Skydd för geografisk information (prop. 2015/16:63)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 9 mars.)
          </note>
          <note>
            § 17 En kortare instanskedja för detaljplaner och områdesbestämmelser
          </note>
          <note>
            Civilutskottets betänkande 2015/16:CU16
          </note>
          <note>
            En kortare instanskedja för detaljplaner och områdesbestämmelser
            (prop. 2015/16:55)
          </note>
          <note>
            föredrogs.
          </note>
          <note type="speaker">
            Anf. 157 CAROLINE SZYBER (KD):
          </note>
          <note>
            Herr talman! I december kom plötsligt en oväntad julklapp från
            bo ­ stadsminister Mehmet Kaplan och regeringen: en proposition
            med ambi ­ tionen att förenkla byggprocessen. Det var ännu en
            av alliansregeringens utredningsprodukter som fått slippa ur regeringens
            beredningsbur. Men precis som med bullerkraven är tyvärr även
            detta en urholkad proposition jämfört med vad som kunde ha blivit.
            Riktningen är rätt, men tillkomsten av bostäder uteblir.
          </note>
          <note>
            Kristdemokraterna anser att politiken i allra högsta grad har
            en roll att spela på bostadsmarknaden. Det gäller bara att hitta
            rätt roll. En långtgåen ­ de tolkning av försiktighetsprincipen
            har fått fritt spelrum i lagstiftnings ­ arbetet och i tillämpningen
            av lagstiftningen hos myndigheter och i kom ­ muner. På olika
            områden har regel lagts på regel. Föresatserna har varit goda,
            men konsekvensen har blivit allt krångligare regelverk och stigande
            byggkostnader. Vi kan kalla det välviljans tyranni.
          </note>
          <note>
            Med propositionen En kortare instanskedja för detaljplaner och
            områdesbestämmelser ska länsstyrelserna tas bort som instansnivå
            för överklagande av detaljplaner. Den reducerade instansnivån
            bidrar förhoppningsvis till att korta tiden till byggstart för
            byggprojekt.
          </note>
          <note>
            Överklaganden är en nödvändig del i ett rättssamhälle men måste
            till sin omfattning ha rimliga proportioner. Sverige är ett land
            i pågående bostadskris med en bostadsmarknad som länge varit i
            kraftig obalans. Förutsättningarna för att uppföra en bostad måste
            förbättras.
          </note>
          <note>
            De långa överklagandeprocesserna är en extremt kostnadsdrivande
            process i dag, en process som både försvårar byggande och gör
            att byggtiderna blir orimligt långa. Det kan i vissa fall ta upp
            till tio år från idé till första spadtaget i Stockholm, och det
            är helt absurt.
          </note>
          <note>
            Tidigare utredningsarbeten har innehållit flera delar som nu
            har övergetts. Några av dessa har särskilt framhållits och kommit
            till uttryck i den följdmotion som Alliansen lade fram tillsammans.
          </note>
          <note>
            Vägar framåt är att instansordningen vid överklagande av beslut
            enligt plan- och bygglagen effektiviseras, med bibehållen rättssäkerhet,
            och att man överväger sådant som minskning av antalet instanser,
            begränsning av sakägarkretsen och införande av någon form av administrativ
            avgift vid överklagande till högre instans.
          </note>
          <note>
            En angelägen och effektiv åtgärd för att främja bostadsbyggande
            är att kunna begränsa antalet överklaganden som görs i ett ärende.
            I dag finns en tendens till upprepade processer där samma person
            som förlorar ett mål väcker klagan i nästa omgång. Först överklagas
            detaljplanen, och därefter följer överklagande för bygglov.
          </note>
          <note>
            I stället för dagens tendens med upprepade historier som ska
            prövas flera gånger bör man åter titta på förutsättningarna för
            att begränsa möjligheten att överklaga bygglov utan att några
            nya omständigheter i sak tillkommit sedan detaljplanen överklagades.
          </note>
          <note>
            Med en avgift i samband med överklagande skulle även en återhållande
            effekt ges för rimliga proportioner. Internationella erfarenheter
            visar att detta väsentligt skulle reducera antalet överklaganden
            och att byggandet gynnas när överklaganden avgiftsbeläggs.
          </note>
          <note>
            I dag löper en part som överklagar någon av hållpunkterna i byggprocessen
            inte någon risk att drabbas av kostnader, oavsett om överklagandet
            var motiverat eller inte och oavsett hur stor skada det orsakar
            byggherren och samhället.
          </note>
          <note>
            Det finns ingenting som heter samhällsnytta i svensk lagstiftning,
            så som det gör i flera andra länder. Jag var bland annat i Italien
            i höstas. Där är det så att man trots att en överklagandeprocess
            pågår får fortsätta att bygga under tiden om det är av samhällsnyttiga
            skäl. Det skulle till exempel infrastruktur vara, och en del byggprojekt
            skulle i vissa fall också kunna ses som det, beroende på vad man
            bygger.
          </note>
          <note>
            Normalt i svensk allmän domstol är en överprövning alltid förenad
            med en risk att behöva bekosta motpartens rättegångskostnader
            om överklagandet inte leder till bifall. Detta kostnadsansvar
            gäller inte vid överklagande av bygglov. Utredningen som ligger
            till grund för propositionen föreslog inte någon överklagandeavgift.
            Däremot visar utredningen, som har varit ute på remiss, att flertalet
            remissinstanser ställer sig positiva till detta.
          </note>
          <note>
            Hanteringen av överklaganden saknar i dag en tidsbegränsning.
            Bristen på tidsgräns för hanteringen av överklagan gör det svårt
            för en byggherre att förutse hur lång tid en process kan ta. Det
            bör därför införas en tidsbegränsning för hantering av överklaganden,
            där en tidsfrist också bör övervägas för överklagandeinstanserna
            om ett ärende inte hanteras inom förutbestämd tid.
          </note>
          <note>
            Likaså bör man titta på en begränsning av sakägarkretsen. I dag
            råder en orimlig ordning där exempelvis förändrad vy på håll anses
            utgöra grund för sakägarskap. I stället bör sakägarkretsen i lagtexten
            begränsas till dem som är direkt berörda. Ett typexempel på överdimensionerad
            sakägarkrets är turerna kring Slussen i Stockholm.
          </note>
          <note>
            Sverige har ett trängande behov av bostäder. Med dagens förutsättning
            ­ ar kan vi inte möta de behov som föreligger. Vi har inte råd
            med tunna propositioner. Instanskedjan behöver förändras från
            grunden så att bostadsprojekt slipper leva som pappersprodukter
            i ett decennium innan de förverkligas. De förändringar som vi
            i Kristdemokraterna, Moderaterna, Liberalerna och Centern föreslår
            i dag skulle göra stor skillnad.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 158 EWA THALÉN FINNÉ (M):
          </note>
          <note>
            Herr talman! Att korta tiden från idé till färdig lägenhet är
            angeläget och något som Alliansen har arbetat med under flera
            år. Under den föregående mandatperioden lade vi fram över 100
            förslag just för att förenkla och förändra regelverken och kvicka
            på processen.
          </note>
          <note>
            Det sägs i den allmänna debatten att detta är något som vi är
            överens om och att det är en fråga som regeringen är mån om. Samtidigt
            känner jag emellanåt tvivel utifrån att förslagen är få och oftast
            urvattnade när vi väl får dem. Det tycker jag är olyckligt.
          </note>
          <note>
            I dagsläget tar angelägna projekt någonstans mellan sex och sju
            år i genomsnitt. Det tog åtta för några år sedan. Kanske har det
            kortats ned något år genom de förändringar vi har gjort. Detta
            behöver vi jobba vidare med, för det är helt orimligt. Det fördyrar
            processen och stänger ute nya och små aktörer. Så kan vi inte
            ha det.
          </note>
          <note>
            I dag fattar vi beslut om att korta instanskedjan när det gäller
            detaljplaner och områdesbestämmelser, det vill säga vi tar bort
            länsstyrelsen som överklagandeinstans. Detta står vi moderater
            helt bakom, och jag vill ge en eloge för att åtminstone detta
            kommer.
          </note>
          <note>
            Men vi vill gå längre. Vi vill att man tar bort länsstyrelsen
            över huvud taget när det gäller överklaganden. Det är egentligen
            av två skäl.
          </note>
          <note>
            Det ena är att spara tid. Vi är säkra på att det kommer att gå
            mycket fortare för beslut att vinna laga kraft.
          </note>
          <note>
            Det andra handlar om att renodla länsstyrelsens uppdrag. Jag
            har träffat på kommunpolitiker som tycker att de har jobbat jättehårt
            ihop med länsstyrelsen för att få fram bra program, och så blir
            det överklaganden. Det blir helt obegripligt för kommuner som
            jobbar fram saker tillsammans med länsstyrelsen när en annan avdelning
            på länsstyrelsen överklagar. Det har jag förståelse för. Det är
            säkert inte obegripligt för kommunjurister, för de vet detta,
            men för politiker kan det bli det.
          </note>
          <note>
            Detta är olyckligt. Jag tror därför att den delen vore väldigt
            viktig för att renodla länsstyrelsens uppdrag. Detta är något
            som regeringen i en DN Debatt-artikel har sagt att man kanske
            är beredd att gå vidare med. Jag ska med intresse lyssna på regeringens
            företrädare för att höra hur en eventuell tidsplan för detta skulle
            kunna se ut. De skulle till och med ha kunnat bi ­ falla att-satsen.
          </note>
          <note>
            Att vi ser över sakägarkretsen känns också angeläget. Den har
            blivit orimlig i dag genom rättspraxis. Vi behöver se till att
            det är de närmast berörda som kan överklaga, inte några andra.
            Det kan inte vara så att förändrad utsikt på långt håll är ett
            skäl för att överklaga, utan det måste vara grannar och väldigt
            nära berörda som har den rätten.
          </note>
          <note>
            Det är mycket möjligt att sakägarbegreppet inte var tydligt i
            samband med att vi ställde upp den nya plan- och bygglagen, men
            nu måste vi ta steget att förtydliga sakägarkretsen.
          </note>
          <note>
            I detta sammanhang känns det angeläget att titta på att detaljplaner
            ofta överklagas när ett projekt planeras och man är negativ till
            det. Vi vet att människor ibland överklagar byggloven enbart för
            att fördröja. Det finns redan en begränsning av detta i plan-
            och bygglagen, men det känns inte som att den används speciellt
            ofta. Det är sällan så att man överklagar hela detaljplaneområdet.
            Ofta är en detaljplan större, och så tar man en del och överklagar
            bygglov.
          </note>
          <note>
            Vi tycker att man verkligen borde fundera i banorna att den som
            har överklagat en detaljplan och inte fått rätt inte borde kunna
            överklaga ett bygglov, om det inte har tillkommit andra omständigheter.
            Jag tycker att det skulle kunna vara en rimlig aspekt.
          </note>
          <note>
            Därtill tycker vi att det är angeläget att man återigen tittar
            på detta med avgifter och överklaganden. Det är självklart en
            avgift som man skulle få tillbaka om man får rätt. Vi tror att
            en sådan avgift skulle vara avhållande, och därför känns den frågan
            angelägen.
          </note>
          <note>
            Ytterligare ett förslag som vi har handlar om tidsfrister. Det
            är inte så vanligt att domstolar har tidsfrister, men vi har det
            i vissa sammanhang, till exempel i ungdomsmål. Vi skulle vilja
            att man på allvar tittade på frågan om en tidsfrist. Vi tror att
            det skulle sätta lite mer press på förfarandet och också göra
            det tydligare för den som bygger när det gäller hur lång man tid
            man kan beräkna att det tar innan man får ett avgörande för ett
            lagakraftvunnet beslut.
          </note>
          <note>
            I dessa tider, när vi har ett otroligt behov av fler bostäder,
            känns det oerhört angeläget att man går vidare med många av de
            förslag som Social ­ demokraterna och Miljöpartiet tidigare har
            varit emot. Man har nu öppnat upp lite, och jag hoppas som sagt
            att ni kan presentera en tydlig tidtabell för när ni känner er
            beredda att gå vidare i de här frågorna. Jag kan känna ett visst
            tvivel om det finns en genuin vilja. Men jag tänkte försöka vara
            positivt inställd, så jag väntar med spänning.
          </note>
          <note>
            Herr talman! Jag står bakom båda våra reservationer men yrkar
            endast bifall till reservation 1.
          </note>
          <note>
            (Applåder)
          </note>
          <note type="speaker">
            Anf. 159 OLA JOHANSSON (C):
          </note>
          <note>
            Herr talman! Ja, plötsligt händer det! Äntligen – inte en dag
            för sent – lägger regeringen fram förslag som innebär förenklingar
            i plan- och bygglagen. Det är skarpa och konkreta förslag, åtminstone
            på papperet, som kan innebära kortare planprocesser och en större
            förutsägbarhet för dem som vill, kan och ska bygga bostäder.
          </note>
          <note>
            Men under förra mandatperioden hördes det raljerande toner från
            de rödgröna om alla utredningar och uppdrag – dutt, dutt.
          </note>
          <note>
            Vänner! Resultatet av detta är fortfarande det enda som kommer
            hit till riksdagen för ställningstagande, då ofta för sent och
            för lite. Det gäller exempelvis kortare instanskedja för detaljplaner
            och områdesbestämmelser och kanske allra mest den förordning om
            buller som, när den slutligen kom, bara marginellt förbättrade
            möjligheterna att få fram bostäder cen ­ tralt intill trafik och
            verksamheter som kan ge ljud ifrån sig.
          </note>
          <note>
            Herr talman! Vi kan konstatera att även regionplaneringsreformen
            dröjer. Regeringen vill invänta den nya regionindelningen som
            – om det inte havererar fullständigt, vilket det kanske gör –
            kommer att genomföras först 2023.
          </note>
          <note>
            Med en tydligare roll för regioner och län för den fysiska planeringen
            ökar kraven på kommunerna att ha planer för bostäder framme, så
            att utbyggnaden kan ske samordnat med infrastruktur i arbetsmarknadsregionerna,
            små och stora.
          </note>
          <note>
            Samtliga partier som ingick i Bostadsplaneringskommittén var
            överens, och Kaplan försatte inte något tillfälle att berätta
            om hur viktigt han tyckte det var att det nu har arbetats gemensamt
            med bostadspolitiken. Nu hörs inget sådant längre, i alla fall
            inte om det förslaget.
          </note>
          <note>
            I stället bjuds det in till samtal med regeringen. Det är inget
            ont i det, men mycket av det som vi förväntas tala om i de samtalen
            är sådant som med allra största säkerhet skulle tas emot med öppna
            armar här i riksdagen om det leder till ökat bostadsbyggande,
            snabbare och mer förutsägbara planprocesser, minskade krav på
            detaljplaner, som Ewa Thalén Finné var inne på, och ökat självbestämmande
            för kommuner om detaljplanerna och deras antagande och framarbetande.
          </note>
          <note>
            Herr talman! Alliansregeringen tillsatte och mottog den utredning
            som ligger till grund för det beslut som vi ska fatta i nästa
            vecka om att avskaffa länsstyrelsen som överklagandeinstans för
            detaljplaner och i stället föra över ärendena till våra fem mark-
            och miljödomstolar. Det gäller antagan ­ de, ändring och upphävande
            av kommunala beslut. Enligt vår mening kun ­ de regeringen ha
            gått längre och flyttat över även prövningen av bygglov till en
            högre instans.
          </note>
          <note>
            Det är ett steg i rätt riktning när länsstyrelsen ges en mer
            renodlad roll för att medverka till att en plan kan tas fram utan
            att stå i strid med lagar och nationella intressen och där olika
            myndigheter samordnas. Förhoppningsvis samråder man med kommuner
            på ett sådant sätt att bostadsbyggande inte stoppas.
          </note>
          <note>
            Nu kommer länsstyrelsen inte längre att sitta på två stolar och
            pröva samma plan som de har medverkat till att ta fram under samrådet.
            Däremot kommer länsstyrelsen – genom regeringspartierna med stöd
            av Vänstern och Sverigedemokraterna – att kunna fortsätta upphäva
            de bygglov som har beviljats som ett resultat av samma plan.
          </note>
          <note>
            I betänkandet finns en reservation där Centerpartiet, Moderaterna,
            Liberalerna och Kristdemokraterna tillsammans vill se en överföring
            även av byggloven till mark- och miljödomstolarna. Det handlar
            om 110 000 kommunala beslut per år, men det är bara 3 000 av de
            kommunala besluten som överklagas till första instans, länsstyrelsen,
            så det är ingen orimlig uppgift, eftersom enskilda bygglov ofta
            är betydligt mindre komplexa än en detaljplan, som kan omfatta
            hundratals bostäder. Det är uppskattningsvis bortemot 500 detaljplaner
            totalt som överklagas, och redan i dag får mark- och miljödomstolarna
            hantera hälften av dem, sedan länsstyrelsens beslut har överklagats
            en första gång.
          </note>
          <note>
            Det är en tidsvinst att hoppa över länsstyrelseledet för detaljplaner
            – vi håller med om det. Men vi skulle gärna se att även byggloven
            följde med på den resan.
          </note>
          <note>
            Är det något man möter när man träffar byggföretag men också
            kommunala politiker och tjänstemän är det en uppgivenhet över
            mängden överklaganden, den långa fördröjning det ger innan man
            kan sätta spaden i jorden och få bostäder färdiga och känslan
            av att aktörer som över huvud taget inte är berörda överklagar
            enbart för att sätta käppar i hjulet för en byggnation som man
            ogillar och fördröja genomförandet av en plan som ger bostäder.
          </note>
          <note>
            Ibland tycks de vilja trötta ut den sökande. Om inte annat bidrar
            de till att det bara är de största, mest kända, uthålliga och
            kapitalstarka byggföretagen som klarar att fullfölja en sådan
            process. De små företagen avstår hellre, och därmed minskar konkurrensen
            och kostnadseffektiviteten i byggbranschen .
          </note>
          <note>
            Herr talman! Det är av den anledningen vi i Centerpartiet och
            övriga allianspartier passar på att reservera oss till förmån
            för att regeringen borde överväga att minska den sakägarkrets
            som i dag tar sig rätten att överklaga planbeslut. Det handlar
            om att låta utreda vilken effekt det skulle få för lusten att
            okynnesöverklaga om det belades med någon form av avgift.
          </note>
          <note>
            För Centerpartiet, som är ett liberalt parti, är individens rätt
            att sätta sig upp mot myndigheter grundläggande. Det bör inte
            vara förbehållet de rika att säga sin mening, men mot detta ska
            individers möjligheter att själva förverkliga sina bodrömmar vägas.
            Avgiften ska inte vara hög och måhända gälla bara de fall där
            utgången är klar men där det bara handlar om att fördröja. Detsamma
            ska gälla överklaganden av bygglov inom en plan, om inga nya omständigheter
            har tillkommit sedan planen vunnit laga kraft.
          </note>
          <note>
            Till slut kan vi konstatera att inget av detta kanske skulle
            behövas om överklagandeprocessen kunde snabbas på genom mer resurser
            till mark- och miljödomstolarna, en välvilligare tolkning gentemot
            den sökande och en stupstock för långa handläggningstider.
          </note>
          <note>
            Vi har i dag ett bostadsbyggande som är långt över vad det har
            varit tidigare. Det beror inte på den nuvarande regeringen utan
            på den föregående, där Centerpartiet deltog. Den rödgröna regeringens
            budget, med sitt investeringsstöd och bidrag till kommunerna för
            att de ska klara av sin självklara uppgift att planera för att
            bygga, har gällt i bara 65 dagar. Det finns inte heller något
            färdigt regelverk för vem, hur och för vad man kan söka dessa
            subventioner. Det som åstadkoms nu är alltså inget som ni kan
            slå er för bröstet för.
          </note>
          <note>
            Däremot är det upp till bevis nu! Tveka inte att föra fram fler
            regelförenklingar och passa också på att ta bort de regleringar
            som hindrar investeringar i hyresrätter! Utmaningen vi har är
            enorm. Vi från Centerpartiet är med och vill ta ansvar så länge
            det känns konstruktivt och det finns en öppenhet när det gäller
            att se och lösa problemen.
          </note>
          <note>
            Vi behöver bygga dubbelt så många bostäder de närmaste åren,
            efter ­ som det under decennier har legat en regelmässig hämsko
            på byggföretagen. Vi behöver lättnader i strandskydd och planprocesser
            så att fler kan aktiveras och vi får igång byggandet också utanför
            storstäderna.
          </note>
          <note>
            Herr talman! En närodlad bostadspolitik börjar med att jag yrkar
            bifall till reservation 2 och i övrigt yrkar bifall till propositionen.
            Men det kommer inte att räcka. I den mycket allvarliga situation
            vi ser framför oss kan inte människor med en inkomst från arbete,
            med väntande studier eller behov som uppstår till följd av ändrade
            familjeförhållanden, ålder eller att man är nyanländ få tag i
            bostäder som passar behoven. Använd i första hand de bostäder
            som redan finns effekti vare och sätt fart på byggandet!
          </note>
          <note>
            (Applåder)
          </note>
          <note type="speaker">
            Anf. 160 ROBERT HANNAH (L):
          </note>
          <note>
            Herr talman! Från Liberalernas sida vill jag börja med att yrka
            bifall till reservation nr 1. För tids vinnande yrkar jag inte
            bifall till något mer.
          </note>
          <note>
            Nu när bostadskrisen har gått från att vara besvärlig till att
            vara superakut är det främst kommunerna som har hamnat i skottgluggen.
            En lösning som ofta föreslås, särskilt från vänstersidan, för
            att få fart på byggandet är mer statlig styrning. Bostadsminister
            Mehmet Kaplan har till exempel hotat med sanktioner mot de kommuner
            där byggtakten är för låg.
          </note>
          <note>
            Sammantaget ger det bilden av att det är staten som driver på
            för bostadsbyggande här i Sverige, men i praktiken är det ofta
            staten som är bromsklossen. Nyligen satte Länsstyrelsen i Stockholm
            stopp för planerna på 800 centrala bostäder i Marievik. En av
            länsstyrelsens invändningar var att de planerade husen skulle
            synas från världsarvet Skogskyrkogården som ligger sex kilometer
            därifrån.
          </note>
          <note>
            Mitt i en akut bostadskris bedöms alltså de dödas utsikt vara
            viktigare än bostäder för levande människor. Jag kan informera
            om att 350 000 unga vuxna saknar egen bostad i dag. Det är svårt
            att hitta ett mer illustrativt exempel på varför staten måste
            göra upp med alla de snåriga regelverk som gör att människor som
            behöver tak över huvudet alltid tycks sättas i sista rummet. Det
            finns jättemånga fler exempel bara i Stockholm med tusentals lägenheter
            som den senaste tiden inte har fått byggas.
          </note>
          <note>
            Jag tycker att det är paradoxalt, för samtidigt beställer till
            exempel Stockholms kommun just nu i panik containerbostäder för
            miljarder åt flyktingar. Därmed sätter alltså länsstyrelsen stopp
            för riktiga bostäder som behöver byggas. De verkar tycka att det
            är bättre att flyktingarna bor i containrar. Det byggs tillfälliga
            bostäder med tillfälliga bygglov i brist på annan lagstiftning.
            Vi i Liberalerna har bland annat framfört att det behövs ett humanitärt
            undantagstillstånd i PBL för att våra flyktingar faktiskt ska
            få tak över huvudet.
          </note>
          <note>
            Vad är Mehmet Kaplans svar på det? Ingenting hittills. Vad är
            Socialdemokraternas svar på det? Ingenting hittills. Man vet inte
            vad de tycker.
          </note>
          <note>
            Socialdemokraterna och Miljöpartiet får jättegärna sätta press
            på kommunerna att göra sitt yttersta för att få igång byggandet.
            Det tycker jag är helt rätt. Men regeringen får inte glömma bort
            att städa framför sin egen dörr.
          </note>
          <note>
            Propositionen som vi debatterar här i dag, om att detaljplaner
            och områdesbestämmelser ska få en kortare instanskedja genom att
            länsstyrelsen tas bort som instans, är bra men innebär i praktiken
            bebissteg framåt. Det är långt ifrån tillräckligt med tanke på
            att vi saknar 700 000 bostäder i Sverige fram till 2025, att vi
            har över 500 000 människor i Stockholms bostadskö och att 250
            av Sveriges 290 kommuner rapporterar bostadsbrist. Man tar bort
            en instans vad gäller detaljplaner och tror att det kommer att
            räcka.
          </note>
          <note>
            Från Liberalernas och Alliansens sida vill vi gå längre, och
            vi vill ta bort instanskedjan för överklagande om bygglov och
            överväga att begränsa sakägarkretsen, just för att det är viktigare
            att människor har tak över huvudet än att alla har rätt att överklaga
            även när det är sex kilometer bort som det ska byggas.
          </note>
          <note>
            Vi vill också se om det går att utreda för- och nackdelar med
            att införa en sanktionsavgift och om det går att begränsa människors
            möjlighet att överklaga samma beslut igen vad gäller bygglov efter
            att man redan har överklagat detaljplanen. Många av de här förslagen
            är små, men sammantaget leder de till, tror jag, fler lägenheter
            snabbare.
          </note>
          <note>
            Från Liberalernas sida tror vi att det krävs ett humanitärt undantagstillstånd
            för att klara flyktingkrisen som vi ser i Sverige i dag. Miljöpartiet
            säger inte mycket, men i helgen sa de i varje fall att Sverige
            klarar av att ta emot 150 000 flyktingar det här året. Vi tog
            emot 160 000 flyktingar förra året. Det är alltså 310 000 människor
            till Sverige under de här två åren.
          </note>
          <note>
            Mina frågor till Miljöpartiet är: Var ska de bo? Vilken lagändring
            tänker ni ta fram så att de får tak över huvudet? Hur tänker ni
            se till att vi inte bygger dyra containrar med tillfälliga bygglov?
          </note>
          <note>
            Ett parti som vill ta ansvar och som tror på en generös flyktingpolitik
            måste ha svar på de här frågorna. Jag känner inte att Miljöpartiet
            har något svar över huvud taget, men de säger i varje fall någonting.
            Vad Socialdemokraterna säger och tycker i de här frågorna är höljt
            i dunkel.
          </note>
          <note>
            Från Liberalernas sida vill vi generellt sett förändra bostadspolitiken.
            Vi vill ha typgodkända bostäder som är fria att bygga i hela Sverige
            för att få fram fler och billigare bostäder, till exempel Sabos
            kombohus. Vi vill utreda konkurrensen och att byggarna ska ha
            rätt att ta fram sina egna detaljplaner. Vi vill att länsstyrelsen
            ska tvingas ge planeringsbesked i ett tidigare stadium så att
            man inte kan komma i ett mycket senare skede och säga: Vi tycker
            att Skogskyrkogårdens utsikt är viktigare än 800 bostäder i Marievik.
            Vi vill ha färre överklaganden, vi vill mjuka upp strandskyddet,
            vi vill ha ägarlägenheter, vi vill sänka flyttskatten och vi vill
            faktiskt se över riksintressena, för det är inte rimligt att halva
            Sverige ska vara unikt. Jag tror inte att det stämmer.
          </note>
          <note>
            Frågan är egentligen vad regeringspartierna vill och tänker göra.
            Det som man har presenterat här i dag är bra, men det är långt
            ifrån tillräckligt. Om man menar allvar med en generös flyktingpolitik
            måste man också leverera lagstiftning så att man faktiskt sätter
            tak över huvudet på de här personerna. Just nu sätter man dem
            till exempel i campingläger i Göteborg. Är det rimligt? Är det
            den starten man ska ha i livet? Lyckas man i sin etablering om
            man bor i ett campingläger eller en container? Det tror inte jag.
          </note>
          <note>
            Det är dags för en bra lagstiftning, och jag förväntar mig att
            regeringen svarar på de här frågorna och levererar lagstiftning
            i paritet med behoven som finns här i Sverige i dag hos dem som
            bor här nu och hos dem som kommer i framtiden.
          </note>
          <note>
            (Applåder)
          </note>
          <note type="speaker">
            Anf. 161 LEIF NYSMED (S):
          </note>
          <note>
            Herr talman! Jag vill börja med att yrka bifall till civilutskottets
            förslag i betänkande CU16.
          </note>
          <note>
            Regeringens förslag på en kortare instanskedja för detaljplaner
            och områdesplaner är ett bra sätt att effektivisera planprocessen
            och samtidigt bibehålla rättssäkerheten. Det kommer också att
            förtydliga länsstyrelsernas roll i samband med kommunernas planläggningsarbete.
            Jag tror att vi är överens om det ganska brett här inne.
          </note>
          <note>
            Att överklagade ärenden går direkt till m ark- och miljödomstolen
            kommer åtminstone inledningsvis att bli en ökad arbetsbörda för
            domstolen, tror jag. Det genomsnittliga antalet ärenden som överklagats
            till länsstyrelserna är 425 per år, och de som sedan överklagats
            till mark- och miljödomstolen är i snitt 275 per år. Det innebär
            att de får ungefär 150 ärenden till per år att hantera. Det tror
            jag är ett bra första steg.
          </note>
          <note>
            Moderaterna och de övriga borgerliga partierna föreslår även
            att bygglov och tillsynsärenden ska gå direkt till nämnda domstol,
            vilket i snitt skulle innebära en ökning på ytterligare 1 700
            ärenden per år.
          </note>
          <note>
            Vår bedömning är att man ska börja med att endast låta planärenden
            gå direkt till mark- och miljödomstolen och utvärdera effekterna
            av den reformen innan vi lägger ytterligare 1 700 bygglovs- och
            tillsynsärenden på domstolen.
          </note>
          <note>
            Vidare har Moderaterna och de övriga borgerliga partierna även
            lagt förslag om att begränsa sakägarkretsen som har rätt att överklaga
            bygglov och detaljplanebeslut, införa en avgift vid överklagande
            av detaljplaner, utreda förutsättningarna för att begränsa överklagande
            av bygglov när inga nya omständigheter tillkommit sedan detaljplan
            överklagats samt utreda tidsfrist för överklaganden.
          </note>
          <note>
            PBL-överklagandeutredningen, som tillsattes av alliansregeringen,
            har tittat på de förslag som Moderaterna och de övriga borgerliga
            partierna nu lyft fram i sin motion och gjort bedömningen att
            inte lägga några sådana förslag. Utredningen gjorde bedömningen
            att de olika förslagen, utan att gå in på alla detaljer, riskerar
            rättssäkerheten vad gäller rätten att få överklaga samt att nackdelarna
            överväger fördelarna med att införa en avgift för överklaganden.
          </note>
          <note>
            Det är flera som säger att det ska vara en låg avgift. Då ställer
            jag mig frågan: Vilka är det som hindras att överklaga? Jo, det
            är människor med låga inkomster som man vill hindra. Är det då
            människor med låga inkomster som okynnesöverklagar? Inte lär väl
            någon av oss i den här församlingen bli drabbade av en sådan avgift,
            om den skulle vara låg, och inte andra med högre inkomst heller
            för den delen. Nej, de som drabbas är de som har låga inkomster
            och som i dag har svårt att få lönen att räcka till hela månaden.
          </note>
          <note>
            Vidare finns i plan- och bygglagen ett tydliggörande av att en
            fråga som redan är avgjord i detaljplan, områdesbestämmelser och
            förhandsbesked inte kan prövas på nytt. Att utreda frågorna igen
            känns inte som den mest framgångsrika vägen just nu. Vi har utrett
            dem. Ni tog fram en hel del utredningar, och vi har fått dem på
            bordet. Låt oss ta ställning till dem i stället för att utreda
            igen för att man inte fick det svar man ville få! Om vi får samma
            svar igen, s ka vi då utreda en tredje gång ?
          </note>
          <note>
            Regeringen har nu inlett samtal med oppositionen om byggandet
            för framtiden. Det tycker jag är bra. Jag har pratat om det sedan
            jag kom in i riksdagen för ett och ett halvt år sedan. Jag fick
            till och med beröm av Caroline Szyber i den senaste debatten för
            att jag har rätt i att det är bra att vi diskuterar och försöker
            lägga våra ideologiska skygglappar lite åt sidan. Men under åtta
            år skedde aldrig detta. Inte en inbjudan kom till oppositio ­
            nen om att diskutera de långsiktiga förutsättningarna för byggandet.
          </note>
          <note>
            Möjligheterna finns just i att vi pratar med varandra. Jag hoppas
            nu att alla inblandade, även vi socialdemokrater, vågar släppa
            prestigen och gå in i samtalen förutsättningslöst, utan redan
            fastlåsta positioner. Tillkännagivanden till regeringen under
            dessa samtal riskerar snarare att låsa fast positioner än att
            skapa förutsättningar för ett givande samtal.
          </note>
          <note>
            Självklart kan regelverken förenklas, men låt oss inte ha för
            höga förhoppningar på att det i sig ger ett ökat byggande. Det
            mesta går utmärkt att göra snabbt och smidigt redan i dag, när
            den politiska viljan sammanfaller med pragmatiska byggherrars
            vilja. Flera kommuner har framgångsrikt tagit tag i byggandet
            tillsammans med näringslivet. Tyvärr finns det många motsatta
            exempel på kommuner som inte tar sitt ansvar, utan snarare håller
            tillbaka i rädsla för tillväxt och lokal opinion. Inte sällan
            är det högerstyrda kommuner. Det är inte acceptabelt att inte
            alla aktörer gör vad de kan för att lösa våra gemensamma problem.
            Kommunerna måste se till att det finns byggbar mark tillgänglig
            och leverera planer inom rimlig tid. Det är min bestämda uppfattning.
          </note>
          <note>
            Vi måste sluta skylla det låga bostadsbyggandet på plan- och
            bygglagen. Det är dags att vi lyfter fram de goda exemplen på
            kommuner som lyckas leverera effektivt, som Örebro och Järfälla.
            Vad gäller Stockholms stad har jag fått uppgi fter om att byggandet
            har ökat. B yggstarterna ökade kraftigt under 2015, liksom antalet
            framtagna detaljplaner. Det finns med dagens PBL möjligheter att
            lyckas med det här.
          </note>
          <note>
            Men för att kommunerna ska kunna leverera snabba planer och bygg
            ­ lov och få igång byggandet på riktigt måste vi snabbt ha utbildningar
            på plats för att hantera alla flaskhalsar, erfarenhetsbrister
            och kompetensbris ­ ter. Planhandläggare, byggnadsingenjörer,
            snickare, bergarbetare och kranförare – alla yrken är lika viktiga.
            Här måste alla parter ställa upp: akademi, yrkeshögskolor, kommuner,
            privata utbildare, studieförbund och sfi-anordnare. Det gäller
            även branscherna. Praktik och lärlingsplatser måste vara en självklarhet
            på varje byggarbetsplats. Mer resurser måste också läggas på produktivitetsutveckling
            och FoU i byggbranschen.
          </note>
          <note>
            Med de volymer vi nu står inför finns enorma möjligheter till
            innova ­ tioner och industriell utveckling. Vi har redan världsledande
            bolag inom alla samhällsbyggnadssektorer, mängder med små och
            medelstora entre ­ prenörer och stolta yrkesarbetare. Därtill
            har vi nu många som söker arbete och en trygg framtid i Sverige.
          </note>
          <note>
            Jag hoppas att regeringens bostadssamtal nu har detta som utgångspunkt
            och att vi kan vända en situation med bostadsbrist och eftersatt
            infrastruktur till att vi inte bara bygger vårt eget land utan
            även bygger vår nästa stora exportindustri: ett hållbart samhällsbyggande.
          </note>
          <note>
            (Applåder)
          </note>
          <note type="speaker">
            Anf. 162 EWA THALÉN FINNÉ (M) replik:
          </note>
          <note>
            Herr talman! Det var lite synd att Leif Nysmed i sitt anförande,
            snarare än att lägga fram en tidsplan och vara positiv till förslaget
            om att ta bort länsstyrelsen som överklagandemyndighet också vid
            rivningslov och bygglov, gav känslan att han tycker att det här
            nog är mer problematiskt än bra. Jag tycker att det är lite förvånande
            med tanke på att statsministern, finansministern och bostadsministern
            i en artikel har uttalat att man borde ta bort länsstyrelsens
            roll i de här delarna. Jag skulle vilja höra vad Socialdemokraterna
            faktiskt tycker. Tycker socialdemokraterna i civilutskottet och
            riksdagen någonting annat än vad statsministern tycker?
          </note>
          <note type="speaker">
            Anf. 163 LEIF NYSMED (S) replik:
          </note>
          <note>
            Herr talman! Ewa Thalén Finné! Det jag gjorde var att problematisera.
            Jag sa att vi kanske ska titta på vad det blir för effekt om vi
            börjar med att föra över planärendena direkt till mark- och miljödomstolarna
            och utvärdera den reformen innan vi lägger 1 700 ärenden till
            på deras bord. Det betyder inte att jag säger att det inte är
            möjligt att göra det, men om vi lägger 150 plus 1 700 – det vill
            säga nästan 2 000 – ärenden direkt på deras bord nu tror jag att
            det kan bli ganska omfattande för deras del. Jag tror att man
            ska ta steg för steg i den här frågan och titta på effekterna.
          </note>
          <note>
            Det finns en del farhågor med att ta bort länsstyrelsen. Landshövdingen
            i Stockholms län, Chris Heister, som jag tror är moderat, är väldigt
            kritisk till det här förslaget och har varit ute i pressen och
            kritiserat att vi ska ta bort länsstyrelserna som första instans
            vad gäller detaljplanerna. Det finns en del kritik mot det här
            förslaget, och jag tycker att vi ska lyssna på kritiken innan
            vi förändrar detta fullt ut. Men i ett första steg tror jag att
            det här är bra. Jag är inte emot att utvärdera det och titta på
            om det är möjligt att ta ett till steg framöver. Låt oss ta ett
            steg i taget och utvärdera!
          </note>
          <note type="speaker">
            Anf. 164 EWA THALÉN FINNÉ (M) replik:
          </note>
          <note>
            Herr talman! Min uppfattning blir nog att regeringspartierna
            inte tar bokrisen på det allvar som jag anser att frågan förtjänar.
            Man är oerhört saktfärdig med samtliga regelförenklingsförslag
            man skulle kunna lägga fram, och de förslag man lägger fram är
            alltid minimalistiska.
          </note>
          <note>
            Problematisera kan man alltid göra. Man kan alltid se hindren
            i stället för möjligheterna. Vi försöker se möjligheterna.
          </note>
          <note>
            Under förra mandatperioden skällde ni på oss nästan varje gång
            vi hade debatter för att vi gjorde så många förändringar. Jag
            hör sådana tendenser även nu. Vi kanske inte ska göra så mycket
            – nu måste alla regelverk få sätta sig, säger ni. Det gör mig
            bekymrad. Vi måste fortsätta att städa i regelverken.
          </note>
          <note>
            Det är självklart så att plan- och bygglagen i sig inte är ett
            hinder. Det är ett paket av åtgärder som behöver vidtas.
          </note>
          <note>
            Vi har tackat ja till att delta i samtalen. Men vad jag också
            tycker är bekymmersamt är att det kommer noll signaler, mer än
            artikeln i DN Debatt, om vad regeringspartierna faktiskt vill.
            Det är svårt att förhålla sig till förslag som inte presenteras.
          </note>
          <note>
            Det är synd att man är räddhågsen och inte vågar ta stegen. Det
            är klart att länsstyrelsen tycker att länsstyrelsen ska vara kvar.
            Men prata med våra kommunpolitiker, så får ni höra vad de har
            att säga!
          </note>
          <note type="speaker">
            Anf. 165 LEIF NYSMED (S) replik:
          </note>
          <note>
            Fru talman! Bostadspolitiken är långsiktig och sträcker sig inte
            bara över en mandatperiod. Jag hade tyckt att det varit en bra
            inställning från den tidigare alliansregeringen om man också hade
            sett det så och inte låst in sig med de sina fyra och tagit fram
            utredningar utifrån sina perspektiv utan bjudit in till samtal.
            En långsiktig bostadspolitik är nämligen någonting som branschen
            har efterfrågat under lång tid. Jag tycker inte att vi ska stå
            här och låsa fast oss i olika positioner inför de samtal som jag
            tror kommer att äga rum nästa vecka. Jag har sagt det förr och
            säger det i dag igen: Det finns mycket att diskutera, och det
            ska vi göra utifrån öppningar och inte låsningar.
          </note>
          <note>
            Det har kommit en del förslag, och ni vet att vi också har andra
            förslag. Vi har många saker som vi är överens om. Men det finns
            naturligtvis saker som vi kommer att slå i huvudet på varandra.
            Det gäller kanske investeringsstöd, marknadshyror och så vidare.
            Men jag tror att vi kan lägga en bra grund för en gemensam långsiktig
            bostadspolitik framöver. Det är min bestämda uppfattning.
          </note>
          <note type="speaker">
            Anf. 166 ROBERT HANNAH (L) replik:
          </note>
          <note>
            Fru talman! Detta förslag innehåller bland annat att vi från
            Liberalernas och Alliansens sida vill utreda sakägarkretsen, avgifter
            och se till att man inte kan komma tillbaka med samma överklagande.
            Leif Nysmed går då till attack och säger att människor med låga
            inkomster inte kommer att kunna överklaga. Min största oro ligger
            inte där, Leif Nysmed. Min största oro är att människor med låga
            inkomster behöver någonstans att bo och tak över huvudet.
          </note>
          <note>
            Låt mig ta två väldigt enkla exempel. Jag har själv bott i Gårdsten,
            en förort till Göteborg. Den har sedan 15 år tillbaka fått 200
            färre lägenheter men en 33-procentig befolkningsökning. Var bor
            dessa människor? De bor trångt, och de behöver bostäder. Det är
            där vi behöver bygga. Biskopsgår ­ den är en annan del av Göteborg
            som också är otroligt utsatt med många som har ekonomiska bekymmer.
            Det har varit en 20-procentig befolk ­ ningsökning och åtta nya
            lägenheter på 15 år. Dessa människor med låga inkomster behöver
            tak över huvudet. Det är vad vi politiker behöver ge dem.
          </note>
          <note>
            Så till frågan. Ni är inte för några förändringar över huvud
            taget som ger effekt. Jag vill ändå fråga er: Anser Socialdemokrat
            erna att Sverige har kapacitet att ta emot 150 000 flyktingar
            i år med den bostadspolitik vi har? Det är nämligen det som Miljöpartiet
            uttalat. Anser ni i Socialdemokraterna att vi med den bostadspolitik
            vi har i dag kan ta emot 150 000 asylsökande på ett vettigt sätt?
          </note>
          <note type="speaker">
            Anf. 167 LEIF NYSMED (S) replik:
          </note>
          <note>
            Fru talman! F lyktingfrågan, Robert Hannah, kan jag inte svara
            på i dag. Vi vet inte ens en gång om det blir så många som 150
            000. Det var problem med de stora mängder som kom förra året och
            speciellt under hösten. Då vidtog vi också åtgärder för att klara
            av det stora antal som kom. Jag kan inte svara på det i dag.
          </note>
          <note>
            Vi har i dag ett stort behov av bostäder oavsett om vi har många
            migranter som kommer till oss eller inte. Vi säger att det är
            bråttom med lägenheter och att få fram bostäder. Att utreda vidare
            ytterligare en gång för att man inte fick det svar man ville första
            gången löser inte det problemet på något sätt.
          </note>
          <note>
            Då tycker jag att det är bättre att vi tar de frågorna i samtalen
            och tittar på om vi kan komma framåt. Jag misstänker att ni företrädare
            som kommer att vara med i samtalen med regeringsföreträdarna kommer
            att lyfta upp dem, eller hur? Det vore väl konstigt annars. Det
            är bättre än att lägga fram ett tillkännagivande om att vi ska
            utreda det. Då har vi låst fast vår position. Det tycker jag är
            direkt korkat.
          </note>
          <note>
            Jag är själv född i Flemingsberg och har bott i hela mitt liv
            i Flemingsbergsområdet. Jag vet hur det ser ut bland de människor
            som bor i de områdena. Det är trångboddhet. Jag har grannar som
            har bott två tre familjer i en och samma lägenhet. Det är ett
            allvarligt problem.
          </note>
          <note>
            Under den tid som borgerligheten har styrt i exempelvis Stockholms
            stad har man sålt ut väldigt många av de hyreslägenheter som kan
            efterfrågas av människor som har lägre inkomster och inte har
            möjlighet att ta lån . Fram till dags dato är det 60 000 färre
            hyreslägenheter i Stockholms stad än vad det var 1990.
          </note>
          <note>
            Det beror inte på att Socialdemokraterna har startat med att
            bygga hyreslägenheter, utan det beror på de ideologiska utförsäljningar
            som Alliansen under årens lopp har sysslat med. Det har absolut
            inte hjälpt de personer som behöver ha en billigare bostad.
          </note>
          <note type="speaker">
            Anf. 168 ROBERT HANNAH (L) replik:
          </note>
          <note>
            Fru talman! Det är intressant att sitt a här i kammaren och få
            svaret ” vet ej ” på frågan om Sverige klarar av att ta emot 150
            000 flyktingar i år. Det är nämligen vad er regeringspartner vill.
            De vill ta emot 150 000 flyktingar i år. Om det ska bli verklighet
            kan regeringen inte komma till riksdagen med lagstiftning som
            är så undermålig och innebär så små bebissteg att vi kan garantera
            att vi inte kan ta emot dem.
          </note>
          <note>
            Liberalerna har sedan flera månader tillbaka begärt att regeringen
            kommer tillbaka med ett humanitärt undantagstillstånd i PBL så
            att vi kan sätta tak över huvudet för våra asylsökande. Är ett
            parti på riktigt för ett generöst flyktingmottagande måste det
            också backa upp det med arbetslagstiftning och bostadslagstiftning
            som gör att vi klarar av att ta emot dessa personer.
          </note>
          <note>
            Det är oseriöst att ha två regeringspartier där det ena säger
            att det vill ha 150 000 asylsökande i år och det an dra partiet
            säger ”v et ej ” . Samtidigt vill man inte förändra i bostadslagstiftningen
            , som är ett hinder för att vi ska kunna ta emot människor på
            ett vettigt sätt.
          </note>
          <note>
            Vad som kommer att hända med ett starkt asylmottagande som vi
            har redan nu är att dessa människor kommer att hamna i Gårdsten
            och Biskopsgården. Men vi kommer inte att kunna bygga bostäder
            till dem. De kommer också att hamna i din ort Flemingsberg. Men
            det kommer inte att finnas bostäder för dem. Oavsett om du konverterar
            hyresrätter till bostadsrätter saknades det 700 000 bostäder i
            Sverige innan flyktingkrisen kom.
          </note>
          <note>
            Ska en regering vara allvarlig och seriös i sin bostadspolitik
            måste den också se verkligheten för vad den är. De förutsättningar
            som fanns när utredningarna sa nej var i ett helt annat Sverige.
            Det var inte ett Sverige som tog emot 160 000 flyktingar förra
            året utan ett helt annat Sverige.
          </note>
          <note>
            Det är nya förutsättningar, och nya förutsättningar kräver att
            partier som är seriösa överväger sina tidigare ställningstaganden
            för att möta de behov som finns här i dag. Det gör tyvärr inte
            Miljöpartiet och Socialdemokraterna.
          </note>
          <note type="speaker">
            Anf. 169 LEIF NYSMED (S) replik:
          </note>
          <note>
            Fru talman! Menar du allvar, Robert Hannah, när du säger att
            de förändringar som finns i era förslag om att utreda sakägarkretsen,
            avgift för överklagande av detaljplaner och att begränsa möjlighet
            att överklaga bygglov skulle skapa 150 000 nya bostäder? Det tycker
            jag inte är seriöst.
          </note>
          <note>
            Samtidigt lägger Liberalerna fram förslag om sänkta löner för
            dem som kommer nya in på arbetsmarknaden. Det är dessa personer
            vi talar om. Samtidigt föreslår man marknadshyror. I Vårby Gård
            är det 200 sökande på varje hyreslägenhet i dag. Tror du på allvar
            att dessa lägenheter skulle bli billigare med marknadshyra? Knappast.
          </note>
          <note>
            Era förslag är rent nonsens. Människor med ännu lägre löner än
            vad som finns som lägstalöner i dag skulle inte lösa bostadspolitiken.
            Det skulle inte skapa en efterfrågan på någon bostad, möjligtvis
            tält kanske men inget mer. Då skulle vi få göra det fritt att
            tälta lite grann överallt. Mer allvarligt än så kan jag inte ta
            ert bostadspolitiska förslag.
          </note>
          <note>
            (Applåder)
          </note>
          <note type="speaker">
            Anf. 170 ROGER HEDLUND (SD):
          </note>
          <note>
            Fru talman! Att det råder bostadsbrist i Sverige har väl inte
            gått någon förbi. Vi ser hur bostadsbristen breder ut sig i alla
            kommuner i Sverige. Det förorsakar väldigt stora problem på arbetsmarknaden
            när det gäller möjligheten till boende och har också andra följder.
            Anläggningsboendena är fulla av personer som söker asyl i Sverige.
            Ebolagstiftningen har gjort att många lägenheter i Sverige i dag
            är knökfulla. Det håller inte. Vi vill se till att få en flyktingpaus
            för att kunna få någon ordning på bostadspolitiken.
          </note>
          <note>
            Vad kommer då regeringen med för åtgärder? De är väldigt få,
            måste jag säga, för den krissituation som vi har i och med att
            man ha r stått bakom den havererade migrationspolitiken så väldigt
            länge. Dock är vi glada över den proposition som ligger på bordet
            för beslut i dag. Vi ställer oss såklart bakom den. Den är lite
            tunn, men den innehåller trots allt väldigt viktiga frågor.
          </note>
          <note>
            Redan när PBL-överklagandeutredningens betänkande kom 2014 ställ
            ­ de sig Sverigedemokraterna sig bakom det förslag som innebär
            att man tar bort länsstyrelserna som överklagandeinstans och går
            direkt med överklaganden till mark- och miljödomstolen för detaljplaner
            och områdesbestämmelser.
          </note>
          <note>
            Vi tror att detta, som man kan läsa i handlingarna, kommer att
            stärka länsstyrelsernas roll som samrådspart. Vi ser också man
            beräknar att handläggningstiderna kommer att minska med 4 ½ månader.
            Det är väldigt viktigt med en sådan förkortad handläggningstid
            i och med att vi i Sverige i dag har ett snitt på sex år för att
            få upp en bostad, och i storstäderna är det åtta år och kanske
            längre.
          </note>
          <note>
            Detta innebär såklart också att fler byggbolag får möjlighet
            att medver ­ ka och att det blir billigare bostäder i och med
            den kortare handläggningstiden.
          </note>
          <note>
            Det kan också vara intressant att titta på i vilken mån bygglov
            kan innefattas i att man tar bort länsstyrelserna från instanskedjan
            för överklaganden.
          </note>
          <note>
            Dock ställer vi oss bakom det förslag som regeringen har lagt
            fram i propositionen och som innebär att man i första hand ska
            ta detta steg för att utvärdera de konsekvenser det innebär. När
            det gäller bostadspolitik är det viktigt att vi tar steg som innebär
            att vi inte lägger fram förhastade förslag som vi inte vet exakt
            vad de leder till. Det är något som vi dock ser många gånger när
            det gäller förslag från partier här i riksdagen: Man vill gå väldigt
            snabbt fram.
          </note>
          <note>
            Jag och Sverigedemokraterna tycker att det är viktigare att man
            har en bostadspolitik och ett byggande som harmoniserar med befolkningsökningen.
            Det skulle innebära att man inte behöver fatta förhastade beslut
            utan att veta vilka konsekvenser de innebär.
          </note>
          <note>
            Att länsstyrelserna får behållas som överklagandeinstans för
            bygglov innebär också, som vi läser, att kostnaderna inte behöver
            öka lika mycket. Vi tror, i likhet med vad som framställs, att
            länsstyrelserna kan behövas på plats och att det därmed också
            blir enklare för dem att vara med i behandlingarna.
          </note>
          <note>
            Flera frågor har diskuterats i bostadspolitiken om just överklagandeområdena.
            Men det finns också andra frågor som är viktiga att tillföra debatten.
            Vi ser att regeringen aviserar att se över de frågor som har diskuterats,
            inklusive de frågor som Alliansen har lagt fram. Det innebär därför
            egentligen bara att slå in öppna dörrar att bifalla de förslag
            som Alliansen har lagt fram i sina följdmotioner.
          </note>
          <note>
            Vi sverigedemokrater ställer oss därmed bakom den proposition
            som regeringen har lagt fram och hoppas på fortsatta utredningar
            på sådana här viktiga områden för att kunna komma fram med nya
            förslag för att förenkla möjligheten till byggande.
          </note>
          <note type="speaker">
            Anf. 171 EMMA HULT (MP):
          </note>
          <note>
            Fru talman! Det var trevligt att vi bytte talman under debattens
            gång, så att också fru talmannen kommer att bli väl insatt i hurdan
            instansordningen är och hur vi nu vill förändra den från regeringens
            sida.
          </note>
          <note>
            Tiden från idé till färdig byggnad och inflyttning behöver bli
            kortare – det är vi nog alla överens om. Men det är flera steg
            i processen som behöver gå fortare – däremot inte för fort. Att
            bygga ett hus är en sak, men det vi bygger i dag ska fungera också
            om 50 år och helst 100 år. Det är dä rför vi inte bara kan bygga
            hus utan också måste bygga ett samhälle.
          </note>
          <note>
            För att kunna bygga ett samhälle behöver de som är en del av
            samhället också få vara en del av processen. Därför finns det
            krav på samråd tidigt i processen och möjlighet till överklagande
            senare i processen. I dag debatterar vi den senare delen: överklagandeprocessen.
            En del av oss vill strama åt den mer, medan regeringen väljer
            att lägga fram ett förslag som kommer att skynda på processen
            men som inte minskar människors möjlighet att påverka det samhälle
            vi ska bygga.
          </note>
          <note>
            De förändringar vi nu föreslår kommer att innebära att länsstyrelsen
            inte längre kommer att sitta på dubbla stolar. Det innebär också
            en ökad rättssäkerhet.
          </note>
          <note>
            Fru talman! Länsstyrelsen har i dag flera olika roller under
            planprocessen. De ska bland annat företräda staten under samrådet
            och värna vissa allmänna intressen. Denna del av länsstyrelsens
            uppgift påverkas inte av det förslag vi lägger fram i dag.
          </note>
          <note>
            När kommunen har antagit en detaljplan har länsstyrelsen två
            uppgifter. För det första ska länsstyrelsen bedöma om planen kan
            antas vara olämplig i förhållande till särskilt utpekade kriterier.
            Det kan till exempel vara riksintresse, strandskydd och hälsa
            och säkerhet. Detta är den så kallade överprövningen. Om planen
            är olämplig i förhållande till något av dessa kriterier kan länsstyrelsen
            välja att upphäva planen. Denna del av länsstyrelsens uppgift
            påverkas inte av det förslag vi lägger fram i dag.
          </note>
          <note>
            För det andra har länsstyrelsen i dag rollen att pröva överklaganden
            från en annan part. Uppgiften om överprövande är ingenting som
            påverkas om länsstyrelsen själv väljer att överpröva planen.
          </note>
          <note>
            Det vi nu gör är att ta bort länsstyrelsen som instans för överprövande
            av annan part. Den skillnad som blir är alltså att ärendena nu
            kommer att hanteras av mark- och miljödomstolen, vilket regeringen
            har avsatt extra resurser för.
          </note>
          <note>
            Formellt sett behöver inte länsstyrelsen överklaga det beslut
            de vill ändra, utan de kan bara göra precis som de har gjort tidigare.
            Länsstyrelsen kommer alltså också fortsättningsvis att företräda
            statens intressen.
          </note>
          <note>
            Utöver regeringens förslag, som vi och oppositionen är överens
            om, motionerar också M, C, L och KD om ytterligare ändringar av
            bestämmelserna i överklagandeprocessen. Deras förslag är något
            vi i dag inte väljer att ställa oss bakom.
          </note>
          <note>
            Därmed yrkar jag bifall till utskottets förslag i betänkandet.
          </note>
          <note>
            Även om vi med propositionen föreslår förändringar i överklagandeprocessen
            hoppas jag att vi alla är överens om att det vi egentligen måste
            göra är att minska det faktiska antalet överklaganden. Det gör
            vi nog bäst genom att få en bättre process i framtagandet av detaljplaner
            och områdesbestämmelser där medborgarinflytandet blir tydligt
            och kommer in tidigt i processen. Bra samrådsprocesser kan förhoppningsvis
            också leda till färre överklaganden.
          </note>
          <note>
            (Applåder)
          </note>
          <note type="speaker">
            Anf. 172 OLA JOHANSSON (C) replik:
          </note>
          <note>
            Fru talman! Jag bestämde mig för att begära en kort replik på
            Emma Hult. Vi får se hur kort den blir.
          </note>
          <note>
            Diskussionen har lite grann karaktären av att det bästa blir
            det godas fiende. Jag håller med Emma Hult om att det är viktigt
            att vi planerar långsiktigt och att bostäderna kommer att stå
            i kanske 50–100 år. Jag vet inte vad man tänkte när man byggde
            miljonprogrammet. De kåkarna kommer väl att stå i evighet, antar
            jag. Men det finns stora renoveringsbehov. Det finns stora behov
            av att göra förändringar som innebär att man bygger på en våning,
            förändrar fasaden, energieffektiviserar och vidtar olika åtgärder
            som syftar till att lyfta ett sådant här område och samtidigt
            skapa fler bostäder.
          </note>
          <note>
            Det är just denna typ av processer som kan överklagas. Det krävs
            ett bygglov , och ibland behövs en detaljplaneändring för att
            man ska kunna göra en så liten sak som att renovera, förtäta och
            förbättra ett bostadsbestånd.
          </note>
          <note>
            Det är här det bästa blir det godas fiende. Man hamnar i en situa
            tion där inte bara detaljplanen utan också bygglovet överklagas.
            Det ena hamnar då enligt regeringens tankar i mark- och miljödomstolen,
            och bygglovet hamnar hos länsstyrelsen.
          </note>
          <note>
            Vi känner till länsstyrelsernas sätt att arbeta. Jag har svårt
            att se att det förenklas speciellt mycket. När en länsstyrelse
            som avlövas när det gäller detaljplanen tvingas hantera bygglovet
            är det klart att det blir ett förändrat sätt att arbeta på länsstyrelsen.
            Redan i detta skede kommer kompetensen att försvinna vad gäller
            överprövningen medan vi behöver satsa på kompetenshöjning och
            förbättring av samrådet och dialogen med kommunen när planerna
            ska tas fram. Vi ser hur länsstyrelsen agerar när det gäller exempelvis
            strandskydd. Det är inte speciellt proaktivt och stödjande när
            det handlar om möjligheterna att lyfta landsbygden.
          </note>
          <note>
            Jag är lite intresserad av detta, för jag märker ändå en nyfikenhet
            hos Emma Hult: Vad är det i våra förslag som hon gillar och stöder
            och vill komma tillbaka till?
          </note>
          <note type="speaker">
            Anf. 173 EMMA HULT (MP) replik:
          </note>
          <note>
            Fru talman! Det var bra att du hann fram till frågan, Ola Johansson,
            för jag funderade på vad det var du undrade över.
          </note>
          <note>
            Jag vill börja med att säga att jag har fullt förtroende för
            länsstyrelserna och det arbete de gör. Det råder ingen tvekan
            om den kompetens som finns där.
          </note>
          <note>
            Däremot blir jag lite fundersam när Ola Johansson påpekar att
            länsstyrelsen avlövas när det gäller möjlighet att påverka detaljplaner
            och att de därför kommer att ställa till det i bygglovsskedet.
          </note>
          <note>
            Jag skulle snarare vilja hävda att länsstyrelsen nu får den roll
            de ska ha: att under processerna ta fram en detaljplan och att
            även kunna vara med och påverka den. I nästa skede blir länsstyrelsen
            nu inte de som tar hand om överklagandena. För mig blir det en
            tydlig roll för länsstyrelsen att vara med tidigt i processen.
            Då vet man också , när man kommer till bygglovet , att det var
            den process man hade för att ta fram detaljplanen. Jag ser inte
            det problem som Ola Johansson ser.
          </note>
          <note type="speaker">
            Anf. 174 OLA JOHANSSON (C) replik:
          </note>
          <note>
            Fru talman! Karaktären i de anföranden vi har hört, inte bara
            från Emma Hult, är lite grann att vi måste vänta, avvakta och
            se om detta är bra. Ingen av regeringspartiernas företrädare har
            ännu egentligen avfärdat de förslag som Alliansen lägger fram
            i sina följdmotioner.
          </note>
          <note>
            Det må väl vara hänt att man springer regeringens ärende; vi
            har också en viss vana av detta.
          </note>
          <note>
            Men det som ändå gör mig ganska nyfiken är denna syn på länsstyrelsens
            roll i framtiden. Är det som vi från allianspartierna framhåller,
            att det kanske är viktigare att kunna hitta en bostad? Man kan
            inte bo i ett överklagande. Då är det kanske viktigare att vi
            i det skede som vi nu befinner oss i ser till att vi förenklar,
            förbättrar och snabbar på möjligheterna att få en plan som vinner
            laga kraft och att vi förenklar kommunernas sätt att hantera detaljplaneprocessen.
          </note>
          <note>
            Emma Hult känner till att vi har fört fram förslag om att man
            ska kunna undanta ett antal fall där kommunerna själva ska kunna
            besluta huruvida det ska tas fram en detaljplan eller om det räcker
            att gå fram med ett bygglov. Det ska också vara möjligt att delegera
            beslut s fattandet.
          </note>
          <note>
            Jag tycker att det är lite märkligt, utifrån den diskussion som
            vi har, att regeringspartierna fortfarande kramar den politik
            som de tidigare kritiserade allianspartierna för, givet den situation
            som vi står inför med ett enormt behov av att bygga betydligt
            fler bostäder.
          </note>
          <note>
            Jag är lite nyfiken på att få reda på Emma Hults inställning
            till de förslag som vi för fram. Är det viktigt att vi ska kunna
            korta handläggningstiderna för överklagande? Är det viktigt att
            vi ska kunna begränsa mängden okynnesöverklaganden? Och är det
            en god tanke på sikt att även lyfta bort byggloven från länsstyrelserna
            över till mark- och miljödomstolarna?
          </note>
          <note type="speaker">
            Anf. 175 EMMA HULT (MP) replik:
          </note>
          <note>
            Fru talman! Att vi ska korta handläggningstiderna för överklagande
            är vi nog överens om. Det är därför som regeringen väljer att
            lägga fram detta förslag.
          </note>
          <note>
            Det tillsattes en utredning, och utredningen visar – om man tycker
            att det är bra eller dåligt är upp till var och en att avgöra
            – att de andra åtgärder som ni föreslår inte skulle korta handläggningstiderna
            eller minska andelen överklaganden. Det är det som är problemet.
            Man tillsätter en utredning men får inte det resultat som man
            hoppas på.
          </note>
          <note>
            Jag väljer att lämna det så pass öppet som att regeringen har
            kallat till blocköverskridande samtal, och det finns en orsak
            till det. Detta är ingenting som den ena eller andra sidan kommer
            att kunna lösa på egen hand. Detta är någonting som vi ska ha
            långsiktiga spelregler för, och Ola Johansson är minst lika inblandad
            som jag i de samtal som kommer att föras framöver. Vi fick tidigare
            höra att nästa möte är i nästa vecka. Jag hoppas att vi kommer
            att komma fram till en bra gemensam lösning. Det absolut viktigaste
            är nämligen att vi inte ändrar förutsättningarna hela tiden för
            dem som verkar i denna bransch. Att förändra för kommunala handläggare
            eller för företag i branschen ger en osäkerhet.
          </note>
          <note>
            Nej, det är klart att det inte går att bo i ett överklagande.
            Det är ingen bostad.
          </note>
          <note>
            De förslag som ni lägger fram kommer såklart att bli en del i
            samtalen, men jag tänker inte föregripa dem. Vi får nog vänta
            och se.
          </note>
          <note type="speaker">
            Anf. 176 CAROLINE SZYBER (KD) replik:
          </note>
          <note>
            Fru talman! Det verkar vara regeringens nya sätt att man har
            lite förhandlingsteknik och förhalningsteknik och i princip inte
            säger någonting över huvud taget. Allting som man säger kan nämligen
            uppfattas som en position, enligt Leif Nysmed. Och enligt Emma
            Hult vill man inte föregripa dessa samtal. Bjuder man in till
            samtal måste man fortfarande veta vad man vill.
          </note>
          <note>
            Det enda vi hör är att det går för fort, att man inte riktigt
            kan säga någ ­ onting och att man inte kan ändra förutsättningarna.
            Som min allianskollega Robert Hannah sa har förutsättningarna
            förändrats. Då måste man också förhålla sig till dem.
          </note>
          <note>
            Vi har en bostadsbrist som har gått över i en bostadskris. Kommunerna
            skriker efter åtgärder, där lagstiftning en enligt dem i dag är
            hämmande. Kommunerna behöver hjälp. Ska man också kräva mycket
            av kommuner måste man börja städa vid sin egen dörr.
          </note>
          <note>
            Då skulle jag vilja veta vad som enligt Emma Hult belystes i
            debattartikeln på DN Debatt. Om jag ska vara ärlig tror jag att
            vi kan läsa den med sju olika ögonpar och sitta där i ett rum,
            och alla kan nynna och fundera lite grann och ha sina olika ståndpunkter.
            Men om det ska komma någonting ur detta måste man också vara tydlig
            med vilka ens positioner är.
          </note>
          <note>
            Det talas mycket om att det går för fort och att man inte kan
            säga vad man tycker. Vi får tydligen inte göra tillkännagivanden
            eftersom det är ett sätt att låsa positioner.
          </note>
          <note>
            Vad tycker ni? Vad vill ni? Det handlar om alltifrån vad som
            det gavs uttryck för i denna debattartikel på DN Debatt. Vad är
            det som ni till viss del tycker är bra? Vi har nämligen inte fått
            fler svar. Jag känner alltid att jag har fler frågor än svar efter
            att ha lyssnat på regeringsföreträdarna.
          </note>
          <note>
            (Applåder)
          </note>
          <note type="speaker">
            Anf. 177 EMMA HULT (MP) replik:
          </note>
          <note>
            Fru talman! Jag är här i dag för att debattera en kortare instanskedja
            för överprövning av detaljplaner och områdesbestämmelser. Jag
            är inte här för att deklarera regeringens ställningstaganden i
            de bostadspolitiska samtalen.
          </note>
          <note type="speaker">
            Anf. 178 CAROLINE SZYBER (KD) replik:
          </note>
          <note>
            Fru talman! Detta är Emma Hults vanliga sätt. Hon håller väldigt
            korta anföranden och säger inte så mycket. Och nu är förhalningstekniken
            att inte säga någonting eftersom det pågår förhandlingar.
          </note>
          <note>
            Vi har alltså inte träffats på sex veckor. Men det enda som regeringen
            väntar på är att vi ska skicka in lite förslag. Ni måste också
            politikutveckla. Ni måste också se allvaret.
          </note>
          <note>
            Jag kan säga ärligt att jag är ganska oroad. Ja, vi debatterar
            i dag den kortare instanskedjan. D en berörde ni ändå i debattartikeln
            på DN Debatt. Din bostadsminister och regeringens finans- och
            statsministrar skrev ändå en artikel. Den måste fortfarande vara
            en viljeinriktning, och den måste fortfarande säga någonting.
          </note>
          <note>
            Ska jag vara helt ärlig är jag helt övertygad om att Miljöpartiet
            aldrig hade röstat ja till detta förslag om ni inte hade suttit
            i regeringen.
          </note>
          <note>
            Jag ger därför Emma en chans till. Utifrån det betänkande som
            vi diskuterar i dag, vilka eventuella förändringar är det ni kan
            tänka er att göra? Eller var det att ta bort länsstyrelsen, som
            var det som ni skulle kunna tänka er?
          </note>
          <note type="speaker">
            Anf. 179 EMMA HULT (MP) replik:
          </note>
          <note>
            Fru talman! Att påstå att vi inte skulle vara för detta om vi
            hade suttit i opposition är intressant. Jag ser inte att detta
            strider mot något av de tidigare beslut som vi har fattat om att
            länsstyrelsen inte ska ha en roll i överprövningen av dessa ärenden.
            Länsstyrelsen har en roll i processen att ta fram en detaljplan.
            Det är viktigt därför att länsstyrelsen företräder statens intressen
            i detta framtagande.
          </note>
          <note>
            Det sägs att det har gått sex veckor sedan ni träffades. Men
            jag var inte med, så jag vet inte när ni senast träffades. Jag
            har inte heller möjlighet att deklarera var regeringen står i
            dessa samtal.
          </note>
          <note>
            Men jag tror mig veta att ni har blivit ombedda att skicka in
            era synpunkter, och jag tror mig veta att ni då också fick veta
            att ni kommer att få reda på vad regeringen tycker. Men det är
            inte min roll här i dag att berätta vad regeringen har för ingång
            i de samtal som ska föras, framför allt inte innan samtalen har
            förts.
          </note>
          <note>
            Den ton och den inställning som Caroline har gör mig lite bekymrad,
            och jag undrar hur det ska gå när ni ska sitta ned och samtala
            vid samma bord.
          </note>
          <note type="speaker">
            Anf. 180 NOOSHI DADGOSTAR (V):
          </note>
          <note>
            Fru talman! Jag är sista talaren i debatten, och jag är mycket
            glad att alla har väntat.
          </note>
          <note>
            Vi diskuterar i dag civilutskottets betänkande om kortare instanskedja
            för detaljplaner och områdesbestämmelser.
          </note>
          <note>
            Det är en lagändring som förhoppningsvis kommer att effektivisera
            överklagandeprocesserna med bibehållen rättssäkerhet. Det är i
            nuläget angeläget att vi lyckas bygga väldigt många fler bostäder
            än vad vi har gjort under de senaste åren.
          </note>
          <note>
            För Vänsterpartiet är det oerhört viktigt att vi ser till att
            unga, äldre och alla däremellan får ett tryggt hem att bo i som
            inte kostar alldeles för mycket pengar. Man ska ha friheten att
            flytta dit man vill, där man kanske har fått ett nytt jobb eller
            där man kanske bor nära barnbarnen. Och det ska inte krävas miljoner
            på banken för detta.
          </note>
          <note>
            Det är viktigt att vi bygger och planerar städer som håller ihop
            och som vi alla kan trivas i. Därför är det särskilt viktigt att
            samrådsprocesserna i byggprojekten fungerar väl. De är viktiga.
            Bättre och smartare idéer kan plockas upp. Vi kanske kan bygga
            flerfamiljshus i stället för jättevillor på vissa platser. Vi
            kan ha en bättre infrastruktur med skola och förskola runt våra
            bostadsområden eller se till att planera för annan samhällsservice
            på ett bättre sätt. Många intressen behöver vägas samman för att
            vi ska få goda hem och trevliga bostadsområden.
          </note>
          <note>
            Samtidigt är det just vår gemensamma tillvaro som behöver planeras
            och styras. Det betyder också att specifika egenintressen inte
            kan och inte ska väga tyngre än allmänintresset att till exempel
            bygga många bostäder.
          </note>
          <note>
            Det blir exempelvis ett problem om våra kommunpolitiker känner
            att de inte kan bygga flerfamiljshus och hyresrätter i storstädernas
            villaområden för att de då kommer att få en massa utdragna överklagandeprocesser.
          </note>
          <note>
            Att effektivisera överklagandeprocesserna är också ett sätt att
            ge kraftfullare verktyg till kommunpolitiker som behöver bygga
            bort segregatio ­ nen i våra städer. Vi vet att det framöver kommer
            att vara viktigt och nödvändigt att just blanda upp villamattorna
            med studentbostäder, äldrebostäder och flerfamiljshus. Överklagandeverktyget
            var aldrig tänkt som ett verktyg för välbeställda kommuninvånare
            som vill förhindra eller försvåra ett viktigt arbete mot segregation
            och för ökad samvaro. Där behöver vi vara tydliga.
          </note>
          <note>
            Samtidigt ska vi kanske inte överskatta effekten av ändringar
            i överklagandestrukturen. Vi vet trots allt att drygt 80 procent
            av detaljplanerna aldrig överklagas och att överklagandena till
            länsstyrelserna på senaste tiden faktiskt har varit ganska snabbt
            avklarade. Länsstyrelserna har gjort ett gediget jobb med att
            få ned handläggningstiderna.
          </note>
          <note>
            Många fler saker behöver göras för att på allvar bygga bort bostads
            ­ bristen. Vi behöver bygga hyresrätter som folk har råd att bo
            i, och för det krävs ett riktat statligt stöd. Där är regeringen
            och Vänsterpartiet överens om ett stort bostadspaket, men vi behöve
            r nu också gå vidare. Mer av de bostadspolitiska stöden behöver
            gå till nyproduktion. Onödigt mycket av de bostadspolitiska stöd
            vi gemensamt ger till bostadssektorn – det är 30 – 40 miljarder
            per år – leder i dag till att priserna höjs på de bostäder som
            redan finns. Exempelvis ränteavdraget är pengar som i dag riskerar
            att försvinna in i bankernas bolånevinster och de stora byggbolagens
            vinstmarginaler. Där behöver vi tänka om.
          </note>
          <note>
            Civilutskottet besökte i veckan Riksbanken, som vittnar om att
            prisök ­ ningarna på bostadsrätter de senaste åren har skjutit
            i höjden, och lönerna kommer inte i närheten av att hänga med.
            En lägenhet som för bara några år sedan kostade kanske 1 ½ miljon
            kan i dag kosta 4 eller 5 miljoner. Du behöver i dag lägga undan
            en tusenlapp i månaden i närmare 30 år för att över huvud taget
            komma i närheten av en bostadsrätt i Stockholm. Vem tjänar egentligen
            på en sådan utveckling? Ja, det är möjligtvis de stora bankerna
            och de stora byggbolagen. För alla andra som faktiskt behöver
            ha någonstans att bo gör dock bostadsmarknaden det i dag helt
            omöjligt att göra fria och trygga val. Det är i stället garderober
            och tredjehandskontrakt som är alternativet.
          </note>
          <note>
            Vi vet ju också hur bostadsrättsmarknaden ser ut – där har vi
            en så kallad fri marknad. Där förhandlas inga priser mellan två
            stora parter, och det byggs ändå på tok för lite. Det kanske är
            en frihet för byggbolag och banker, men det är ingen frihet för
            alla som vill ha någonstans att bo och som inte råkar vara miljonärer.
            Det bör också de som i dag ropar på höjda hyror fundera över.
            Ju högre priserna blir, desto mindre mark blir marknadsmässigt
            byggbar. Detsamma gäller omvänt: Lyckas vi pressa byggpriserna
            och de stora vinstmarginalerna blir mer mark byggbar ur ett marknadsperspektiv.
          </note>
          <note>
            Låt oss inte tvinga kunderna att vare sig de vill hyra eller
            köpa betala priser som är helt irrationellt höga! Ingen tjänar
            på det, varken alla som står utan bostad i dag eller de företag
            och det näringsliv som vill att människor fortsatt ska ha pengar
            i plånboken för att konsumera även annat än boende och mat. Sverige
            har i dag Europas högsta byggpriser. Det är ingenting att vara
            stolt över.
          </note>
          <note>
            Det är framför allt hyresfastigheter vi behöver bygga framöver.
            De flesta är väl överens om det. De ombildningar från hyresrätt
            till bostadsrätt vi har sett har kraftigt minskat möjligheten
            för vanliga människor att få en hyresrätt. Vi vill se att staten
            använder sin möjlighet att låna till rekordlåg ränta för att sedan
            gå in med riktade satsningar – förmånliga lån – till dem som bygger
            hyresrätter. Kapitalfrågan, alltså hur vi finansierar byggandet,
            är det viktigaste för att få upp byggandet, och riktade insatser
            är det som ger effekt. Ska vi få fram 70 000–80 000 hem per år
            är detta helt nödvändigt. Vänsterpartiets förslag skulle ge 50
            000 hyresrätter per år.
          </note>
          <note>
            Fru talman! Ibland lyfts det i debatten fram att några – och
            då avses nästan alltid låginkomsttagare – ska bo med lite sämre
            standard än alla andra. Kanske ska de dela på en toa eller ett
            kök, eller kanske ska de bo i sämre miljöer. Det tror Vänsterpartiet
            inte alls på. Husen vi bygger i dag ska stå i kanske hundra år,
            och att då avstå från att bygga på bästa möjliga sätt är faktiskt
            bara dumt. Då byter du ut kortsiktiga småvinster mot långvariga
            problem. Det har vi absolut inte råd med. Vi ska ha bra bostäder
            för alla som bor i Sverige.
          </note>
          <note>
            Att komma åt bostadssegregationen är en av våra viktigaste frågor
            framöver. Där vet vi att allmännyttan spelar stor roll. Med den
            kan vi se till att bygga mer blandat, bygga hyresrätter där de
            är alldeles för få, bygga ihop city och förort och se till att
            samhällsservice finns i alla delar av våra städer och bostadsområden.
          </note>
          <note>
            I veckan kunde SVT visa att många använder pengarna i det kommuna
            ­ la bolaget till att betala för annan kommunal verksamhet. Det
            är förstås helt fel tajmning att göra det nu när bostadsbristen
            är så stor och trångbodd ­ heten ökar. Värst var Stockholmsmoderaterna
            från förra mandatperioden, som tog ut miljarder ur bostadsbolaget
            för att finansiera skattesänkningar åt välbeställda stockholmare.
            Pengarna hade kunnat gå till nya hyresrätter i stället. Det är
            därför angeläget att skärpa begränsningsreglerna kring ut ­ tagen
            ur de kommunala bostadsbolagen.
          </note>
          <note>
            Större tag krävs nu för att bygga bort bostadsbristen. Det har
            vi klarat förr i Sverige, och det kommer vi att klara nu också.
            Det är en fråga om politisk vilja. Med de vänliga medskicken till
            regeringen yrkar jag bifall till civilutskottets förslag i betänkande
            CU16.
          </note>
          <note type="speaker">
            Anf. 181 OLA JOHANSSON (C) replik:
          </note>
          <note>
            Fru talman! Det är frestande att bemöta Nooshi Dadgostars anförande,
            men eftersom jag tycker att vi ska hålla oss till PBL-frågorna
            väljer jag att inte göra det.
          </note>
          <note>
            Det är ganska intressant, för en fråga som ställdes till en annan
            ledamot var: Om ni inte hade varit ett stödparti, hade ni då ställt
            upp på ett regeringsförslag som innebär att överklagande av detaljplaner
            inte ska ligga kvar på länsstyrelserna utan flyttas till mark-
            och miljödomstolarna? Det är naturligtvis en hypotetisk fråga,
            men möjligen skulle man kunna hitta svaret i det jag hörde Nooshi
            säga – att allmänintresset ska gå före egenintresset. Det låter
            ju jättebra, för allmänintresset vi har är att bygga fler bostäder.
            Ett egenintresse man kan ha är att överklaga ett bygglov, och
            det tycker ju inte Nooshi Dadgostar att någon annan än länsstyrelsen
            ska hantera.
          </note>
          <note>
            Enligt Vänsterpartiets historik under de senaste fyra åren, och
            även i dag i viss mån, är det inte allmänintresset som ska gå
            före egenintresset. Man är emot förändringar av bullerriktvärdena,
            och man är emot förändringar som innebär att kommunerna själva
            får bestämma kring planbeslut – vilka som ska fatta besluten och
            i vilka fall det behöver tas fram en detaljplan. Man är emot det
            vi diskuterar här i dag, nämligen att det inte ska vara tillåtet
            att göra okynnesöverklaganden och att vi ska ytterligare förenkla
            och förkorta överklagandeprocessen.
          </note>
          <note>
            Regionplanering är ett förslag vi inte har fått fram på bordet
            ännu, men jag kan undra vad Vänsterpartiet har för inställning
            till det. När det gäller de bygglovsbefriade åtgärderna, typ Attefallshus,
            takkupor och annat, var Vänsterpartiet emot, och när det gäller
            möjligheten att bygga strandnära är Vänsterpartiet också emot.
            Den nyfikna fråga jag har – vi kommer ju också att träffas i bostadsförhandlingarna
            – är därför: Vad är det för regelförenklingar Vänsterpartiet förespråkar?
          </note>
          <note type="speaker">
            Anf. 182 NOOSHI DADGOSTAR (V) replik:
          </note>
          <note>
            Fru talman! Jag är jätteglad att Ola Johansson känner sig så
            frestad av mitt inlägg. Jag hoppas att det håller i sig under
            hela våren och under de bostadspolitiska samtalen.
          </note>
          <note>
            Ola Johansson har missuppfattat Vänsterpartiets roll i svensk
            politik. Vi sitter alltså inte i regeringen, utan vi är det mest
            kreativa och pådrivande oppositionspartiet. Vi är nämligen med
            och driver igenom våra förslag utan att för den skull sitta i
            en regering. Vi är ett oppositionsparti som vill samtala, som
            gör det och som kommer fram till konkreta beslut. Ola Johanssons
            parti är inte ett sådant oppositionsparti, utan han har stängt
            dörren för samtal.
          </note>
          <note>
            Jag vet inte exakt vad det är Ola Johansson efterfrågar. Vi ställer
            ju oss bakom betänkandet, och precis som jag sa är det , om vi
            ska vara helt ärliga , inte Vänsterpartiets väljare som överklagar
            bostadsprojekten. Om man går ut och pratar med kommunpolitikerna
            ser man att det tyvärr finns en rädsla för att bygga flerfamiljshus
            och hyresrätter i områden där det finns stora villamattor, för
            kommunerna är oroliga att det ska komma många människor och överklaga.
          </note>
          <note>
            Vi ser nu till exempel i Göteborg, där man vill placera bostäder
            för nyanlända svenskar i villaområden, att det blir ett väldigt
            hallaballo kring det. Det tycker jag är ganska otrevligt. Det
            där finns underliggande.
          </note>
          <note>
            Jag tycker fortfarande att allmänintresset är att bygga många
            fler bostäder, bra bostäder. För det krävs det en bra samrådsprocess
            där vi kan väga in alla olika intressen. För det krävs det ett
            regelverk – så är det bara. Vi måste kontrollera markförhållanden.
            Vi måste se till att det finns förskolor. Vi måste väga in alla
            de här intressena. Vi kan inte bara strunta i alltihop.
          </note>
          <note type="speaker">
            Anf. 183 OLA JOHANSSON (C) replik:
          </note>
          <note>
            Fru talman! Jag uppfattar nog att Vänsterpartiets roll i svensk
            politik är att vara emot det som kan leda framåt i bostadspolitiken.
            Vad är ni för, förutom det som jag inte skulle debattera med dig
            om, skattefrågor eller frågor som rör subventioner och sådant
            som rör hyressättningen?
          </note>
          <note>
            Det jag är nyfiken på att få veta här nu är vilken typ av regelförenklingar
            som Nooshi Dadgostar skulle kunna tänka sig att gå med på i de
            kommande bostadssamtalen. Det enda vi har fått höra Nooshi Dadgostar
            tala om här nu är att vi allesammans ska bo i likadana bostäder
            till samma kostnad. Men det är, ursäkta, fru talman, inte en framkomlig
            väg i politiken. Så kommer det inte att bli, även om det är Vänsterpartiets
            dröm.
          </note>
          <note>
            Är det så att detta är Vänsterpartiets förhoppningar inför bostadssamtalen
            är jag ledsen att jag kommer att behöva säga tack och adjö till
            Nooshi Dadgostar efter ett eller två möten. Men det vore väl synd
            att komma till ett samtal om bostäder utan egna förslag och med
            en historik som innebär att man säger nej till allting som förbättrar
            och förenklar, samtidigt som man i debatten påstår att ett allmänintresse
            ska gå före ett egenintresse.
          </note>
          <note>
            Jag är också lite nyfiken på vilken empiri Nooshi Dadgostar bygger
            påståendet på att det inte är Vänsterpartiets väljare som överklagar
            bostadsplaner.
          </note>
          <note type="speaker">
            Anf. 184 NOOSHI DADGOSTAR (V) replik:
          </note>
          <note>
            Fru talman! Tack, Ola Johansson!
          </note>
          <note>
            Vänsterpartiet är det parti i hela kammaren som levererar de
            förslag som skulle ge flest bostäder. 50 000 hyresrätter skulle
            vi få med det förslag om förmånliga statliga lån som Vänsterpartiet
            levererade för några veckor sedan. Ola Johanssons förslag kommer
            inte ens i närheten av detta.
          </note>
          <note>
            Att göra de förändringar som Ola Johansson föreslår skulle väl
            kanske ge ytterligare två tre bostäder. Är det inte så, Ola Johansson?
            Det är det som är skillnaden mellan oss: Tre bostäder med Ola
            Johanssons politik och 50 000 med Vänsterpartiets politik.
          </note>
          <note>
            Jag levererar gärna ytterligare förslag. Jag tycker att vi ska
            ha en regio ­ nal planering, därför att det är ett problem att
            Danderyds kommun i dag har sålt ut hela sin allmännytta. De ligger
            tio minuter från Stockholms uni ­ versitet men levererar 60 bostäder
            på ett år. Det är ett problem.
          </note>
          <note>
            Det är ett problem att Ekerö inte bygger. Det är ett problem
            att Salem inte bygger. Det är ett problem att i en jättestor region
            som behöver så många bostäder har flera borgerliga kommuner sålt
            ut hela sin allmännytta och säger stopp till byggprojekten. Så
            kan vi inte ha det! Alla kommuner måste bidra med bostäder för
            att vi ska komma åt bostadsbristen.
          </note>
          <note>
            Vi tycker att vi ska göra regeländringar i allmännyttan. I dag
            har vi någonting som heter affärsmässiga principer i de allmännyttiga
            bostadsbolagens lagstiftning. Kommunpolitikerna har i dag gjort
            en tolkning som Vänsterpartiet och Sabo för övrigt inte håller
            med om. Man har ett större handlingsutrymme än vad man tror. Men
            om vi tolkar den här lagstiftning ­ en olika tycker vi att regeringen
            måste gå in och förändra det regelverk som finns i allmännyttan
            i dag som gör att man inte tror sig kunna bygga fler bostäder
            än de som nu byggs.
          </note>
          <note>
            Om allmännyttan börjar bygga ute i våra kommuner kommer de privata
            bolagen att följa efter, och det vore väldigt bra för Sverige.
          </note>
          <note type="speaker">
            Anf. 185 ROBERT HANNAH (L) replik:
          </note>
          <note>
            Fru talman! Jag vill börja med att påpe ka att den storslagna
            satsning , som de r ödgröna partierna pratar om här på subventioner
            och liknande kostar ungefär 5 miljarder. Det är ungefär lika mycket
            som Magdalena Andersson tog ut från Akademiska Hus vinster i stället
            för att låta dem bygga bostäder också. Man kan väl säga att den
            här regeringen agerar på samma sätt som Alliansen gjorde när de
            styrde i Stockholms stad. Det är lätt att peka finger åt andra
            men kanske mindre lätt att göra det åt sig själva.
          </note>
          <note>
            Men det var egentligen inte det jag ville prata om. Jag vill
            prata lite grann med riksdagsledamoten Nooshi Dadgostar om flyktingmottagandet.
          </note>
          <note>
            Alla partier som står för en generös flyktingpolitik måste ju
            också kunna backa upp den med en bostadspolitik som gör det möjligt
            att ge människor som flytt till Sverige tak över huvudet på ett
            rimligt sätt. Just nu bygger vi tillfälliga bostäder, containrar,
            med tillfälliga bygglov som det är osäkert om vi kommer att få
            till stånd.
          </note>
          <note>
            Från Liberalernas sida har vi under flera månaders tid nu begärt
            att regeringen ska införa ett humanitärt undantagstillstånd i
            PBL, så att till exempel lokaler kan omvandlas till bostäder så
            snabbt som möjligt och människor slipper att sova i sängar i Malmömässan,
            till exempel. Vi har sagt att vi vill se till att man kan bygg
            a asylboenden för människor snab ­ bare. Vi har sagt att vi inte
            vill se en situation där man tvingas ta ut kommu ­ nala bostäder
            och ge dem till asylsökande, för det finns så otroligt många i
            bostadskön – 500 000 i Stockholm, till exempel.
          </note>
          <note>
            Anser Nooshi Dadgostar att vi i Sverige har kapacitet att sätta
            tak över huvudet på alla de här människorna med den bostadspolitik
            som vi har nu utan att göra några regelförenklingar? Finns det
            någonting som Vänsterpartiet anser att man kan göra, regelförenklingar
            eller annat, för att få fram lägenheter väldigt snabbt här och
            nu?
          </note>
          <note type="speaker">
            Anf. 186 NOOSHI DADGOSTAR (V) replik:
          </note>
          <note>
            Fru talman! Tack, Robert Hannah, för den väldigt angelägna frågan!
          </note>
          <note>
            Om jag minns rätt var både du och jag på Boverket för några månader
            sedan. Där såg vi utvecklingen av befolkningen i förhållande till
            hur många bostäder vi bygger. Den graf som visade att vi blir
            många fler ökade väldigt kraftigt 2006, när alliansregeringen
            kom till makten, samtidigt som det under den perioden byggdes
            väldigt lite. Och man tog bort investeringsstödet, vilket gjorde
            att byggnationen droppade kraftigt. Från och med 2006 och framåt,
            då vi blev väldigt många fler i Sverige, byggdes det allt mindre.
          </note>
          <note>
            De borgerliga partierna lyckades bygga upp ett enormt stort underskott
            under den period de satt vid makten. När man lyssnar på den här
            debatten ska man veta att den här bostadsbristen inte kom i och
            med ett flyktingmottagande, utan det är en underliggande politik
            under två mandatperioder som har gjort att vi har alldeles för
            få bostäder i förhållande till den befolkning vi har i dag.
          </note>
          <note>
            Jag håller med Robert Hannah om att Akademiska Hus borde ta ett
            mycket större ansvar för bostadsbyggandet. Vi tycker att den förordning
            som kom för några månader sedan om anläggningsboenden var helt
            rimlig. Vi kan absolut titta på hur vi gör förändringar för att
            vi ska kunna utnyttja den enorma kapacitet som ändå finns ute
            i kommunerna. Det finns rätt många tomma lokaler och anläggningar
            ute i kommunerna. De m behöver vi kunna använda. Jag är absolut
            med på det.
          </note>
          <note>
            Jag tycker att vi behöver titta på hur vi också kan ge människor
            förmånen att kunna hyra ut till exempel ett rum eller ett fritidshus.
            Kan vi titta på de regelverken så att människor kan känna sig
            engagerade och medverkar i detta?
          </note>
          <note type="speaker">
            Anf. 187 ROBERT HANNAH (L) replik:
          </note>
          <note>
            Fru talman! Det råder delade meningar om vem som gjorde vad eller
            vad man inte gjorde. Men jag kan väl sammanfatta att under de
            år s om Göteborgs kommun styrts av de rödgröna, sedan 1994, har
            man aldrig någonsin klarat målen. Man ligger klart efter och är
            Sveriges mest segregerade stad på grund av bristen på bostadsbyggande.
            Vem som är ansvarig kan vi prata om väldigt många gånger. Men
            frågan här gäller i pra ktiken: Har vi i dag kapacitet att ge
            tak över huvudet för de asylsökande som finns här? Jag har svårt
            att se det.
          </note>
          <note>
            Vad det här kommer att leda till är att områden som du och jag
            bryr oss väldigt mycket om, områden i Göteborgs, Stockholms och
            Malmös förorter, kommer att tvingas att ta det stora ansvaret
            på grund av att vi inte har tak över huvudet för de asylsökande.
            Jag är rädd att Gårdsten kommer att få ännu fler invånare. Jag
            är rädd att Biskopsgården kommer att få ännu fler invånare. Jag
            är rädd att Göteborgs förorter kommer att bli ännu mer segregerade.
          </note>
          <note>
            Jag håller med Nooshi Dadgostar om det hon sa i sitt anförande,
            att det allmänna intresset måste gå före och att vi måste effektivisera
            överklagandeprocesserna. För mig handlar det helt enkelt om att
            jag inte vill se mer segregation i Sverige. Jag vill se alla typer
            av boendemiljöer – hyresrätter, bostadsrätter och egnahem – i
            alla delar av städerna. Men då måste man backa upp det med en
            substantiell politik.
          </note>
          <note>
            Det går inte bara att säga att vi ska använda lokaler utan att
            säga att vi behöver en lagstiftning som möjliggör att vi kan använda
            lokaler för bostäder.
          </note>
          <note>
            Mina frågor kvarstår: Anser Vänsterpartiet att vi behöver ett
            humanitärt undantag i PBL så att vi kan sätta tak över huvudet
            på flyktingar och får fram boenden snabbt? Vad anser Vänsterpartiet
            kan göras mer förutom att tycka att något är bra? Alla här inne
            kan ställa upp på att vi ska sätta tak över huvudet på asylsökande,
            men frågan är hur och med vilken lagstiftning Vänsterpartiet tänker
            bidra till detta.
          </note>
          <note type="speaker">
            Anf. 188 NOOSHI DADGOSTAR (V) replik:
          </note>
          <note>
            Fru talman! Jag tackar Robert Hannah för en viktig fråga. Det
            är inte bara asylsökande som är bostadslösa i dag. Det är studenter,
            och det är äldre som inte orkar bo i sin trevåningsvilla längre
            men inte har några äldrebostäder att flytta till.
          </note>
          <note>
            Problemet är större än så. Det blir lite smått om vi bara pekar
            ut dem som kom hit förra veckan. Bostadsbristen angår oss alla.
            Det är därför det är ett samhällsproblem.
          </note>
          <note>
            Vi har fått regelförenklingar för anläggningsboenden. Det har
            vi inte sagt något om. Finns det fortfarande problem där är jag
            angelägen om att vi sätter oss ned och tittar på det, för jag
            vet att det finns många lokaler och anläggningar. Jag får samtal
            från Folkets Hus om att de inte kan hyra ut sina lokaler för att
            det finns regler som förhindrar det. Det är dåligt. Vi ska absolut
            titta på detta.
          </note>
          <note>
            Det är inte fel att ha ett industrialiserat byggande, det vill
            säga att vi monterar hus i en fabrik, lyfter ut dem och ställer
            dem på marken. Om det är det Robert Hannah menar med containrar
            har vi olika uppfattning. Jag menar att det inte behöver innebära
            en kvalitetssänkning bara för att man bygger väggen i en fabrik
            i stället för på plats. Jag har inga problem med det.
          </note>
          <note>
            Jag hoppas att Robert Hannah, som är från Göteborg, tycker att
            det är bra och arbetar för att placera till exempel bostäder för
            nyanlända i områden som Billdal och Askim för att bryta segregationen.
            Det är väl positivt om vi ser till att människor möts i vardagen.
          </note>
          <note>
            Något som skulle vara extremt negativt och öka segregationen
            är marknadshyror, Robert Hannah.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 mars.)
          </note>
          <note>
            § 18 Riksrevisionens rapport om samhällets stöd till överskuldsatta
          </note>
          <note>
            Civilutskottets betänkande 2015/16:CU17
          </note>
          <note>
            Riksrevisionens rapport om samhällets stöd till överskuldsatta
            (skr. 2015/16:66)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 9 mars.)
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 2 mars
          </note>
          <note>
            2015/16:447 Åtgärder mot handel med stulna kulturföremål
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:448 Energipolitiken
          </note>
          <note>
            av Lars Hjälmered (M)
          </note>
          <note>
            till statsrådet Ibrahim Baylan (S)
          </note>
          <note>
            2015/16:449 Moderna bussar i kollektivtrafiken i Göteborg
          </note>
          <note>
            av Lars Hjälmered (M)
          </note>
          <note>
            till statsrådet Anna Johansson (S)
          </note>
          <note>
            2015/16:450 Vikten av kommunal konsumentvägledning
          </note>
          <note>
            av Lotta Johnsson Fornarve (V)
          </note>
          <note>
            till statsrådet Per Bolund (MP)
          </note>
          <note>
            2015/16:451 Internationella styrmedel för minskade utsläpp från
            flyg
          </note>
          <note>
            av Johan Hultberg (M)
          </note>
          <note>
            till statsrådet Anna Johansson (S)
          </note>
          <note>
            2015/16:452 Hållbara städer och hållbara transporter
          </note>
          <note>
            av Johan Hultberg (M)
          </note>
          <note>
            till statsrådet Anna Johansson (S)
          </note>
          <note>
            2015/16:453 Finansiering av svensk film
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 2 mars
          </note>
          <note>
            2015/16:885 Sanering av mark för att underlätta bostadsbyggande
          </note>
          <note>
            av Jesper Skalberg Karlsson (M)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:886 Syrienstrategin
          </note>
          <note>
            av Sofia Arkelsten (M)
          </note>
          <note>
            till statsrådet Isabella Lövin (MP)
          </note>
          <note>
            2015/16:887 Försäkringskostnader för asylboenden
          </note>
          <note>
            av Ola Johansson (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:888 Växjö kommuns överklagan om utvidgat strandskydd
          </note>
          <note>
            av Johan Hultberg (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:889 Missgynnande av svenska företag vid offentlig upphandling
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:890 Norrlands skatterabatt
          </note>
          <note>
            av Edward Riedl (M)
          </note>
          <note>
            till statsrådet Ibrahim Baylan (S)
          </note>
          <note>
            2015/16:891 Kulturarvspolitik
          </note>
          <note>
            av Angelika Bengtsson (SD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:892 Id-kontroller för inresa i Sverige
          </note>
          <note>
            av Erik Ottoson (M)
          </note>
          <note>
            till statsrådet Anna Johansson (S)
          </note>
          <note>
            2015/16:893 Statskontorets analys av Statens musikverk
          </note>
          <note>
            av Angelika Bengtsson (SD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:894 Nödnumret 112
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2015/16:895 Utredning om det skatterättsliga företrädaransvaret
          </note>
          <note>
            av Mats Persson (L)
          </note>
          <note>
            till finansminister Magdalena Andersson (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 2 mars
          </note>
          <note>
            2015/16:836 Människosmuggling
          </note>
          <note>
            av Beatrice Ask (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:864 Norskt lagförslag om möjlighet att frångå asylrätten
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:863 Statliga bolags miljö- och klimatrapportering
          </note>
          <note>
            av Jonas Jacobsson Gjörtler (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:862 När barn dör till följd av brott
          </note>
          <note>
            av Jenny Petersson (M)
          </note>
          <note>
            till statsrådet Åsa Regnér (S)
          </note>
          <note>
            2015/16:861 Sanktionsavgifter för andra än yrkesfiskare
          </note>
          <note>
            av Jesper Skalberg Karlsson (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:841 Krav enligt kollektivavtal vid offentlig upphandling
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:856 Regeringens arbetslöshetsmål
          </note>
          <note>
            av Edward Riedl (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:855 Kärnkraftens framtid
          </note>
          <note>
            av Edward Riedl (M)
          </note>
          <note>
            till statsrådet Ibrahim Baylan (S)
          </note>
          <note>
            2015/16:842 Förskollärare i fristående förskolor
          </note>
          <note>
            av Maria Stockhaus (M)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:845 Fusk med parkeringstillstånd
          </note>
          <note>
            av Anders Åkesson (C)
          </note>
          <note>
            till statsrådet Anna Johansson (S)
          </note>
          <note>
            2015/16:846 Åtgärder vid ifrågasättande av examenstillstånd
          </note>
          <note>
            av Roger Haddad (L)
          </note>
          <note>
            till statsrådet Helene Hellmark Knutsson (S)
          </note>
          <note>
            2015/16:848 Energimyndigheten och forskning
          </note>
          <note>
            av Betty Malmberg (M)
          </note>
          <note>
            till statsrådet Ibrahim Baylan (S)
          </note>
          <note>
            2015/16:847 Utredning av resursfördelningssystemet
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2015/16:850 Finansieringen av Kvarkenfärjan
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:851 Viltvård
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:854 Beredskapsmuseet i Helsingborg
          </note>
          <note>
            av Jonas Jacobsson Gjörtler (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:852 Vindkraftspark i Hanöbukten
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:853 Kontrollprogram och djurskyddet
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:857 Svenskt ansvar för nyttjande av slavarbete
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:809 Lex Sarah-anmälningar gällande ensamkommande flyktingbarn
          </note>
          <note>
            av Lotta Finstorp (M)
          </note>
          <note>
            till statsrådet Åsa Regnér (S)
          </note>
          <note>
            2015/16:839 Försvarsministerns bostad i Militärhögskolans bostadsstiftelse
          </note>
          <note>
            av Johan Hedin (C)
          </note>
          <note>
            till försvarsminister Peter Hultqvist (S)
          </note>
          <note>
            2015/16:830 Skador för fiskare i Östersjön
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:828 Natos insats mot flyktingsmuggling
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2015/16:827 Beteskrav för mjölkkor
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:826 Apotekarkajen i Slite
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2015/16:825 Möjligheten till innovationsupphandling inom försvaret
          </note>
          <note>
            av Dag Klackenberg (M)
          </note>
          <note>
            till försvarsminister Peter Hultqvist (S)
          </note>
          <note>
            2015/16:824 Handläggningstiderna vid arbetskraftsinvandring
          </note>
          <note>
            av Aron Modig (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:834 Ambassaden i Hanoi
          </note>
          <note>
            av Karin Enström (M)
          </note>
          <note>
            till utrikesminister Margot Wallström (S)
          </note>
          <note>
            2015/16:833 Kostnaden för id-kontroller
          </note>
          <note>
            av Elisabeth Svantesson (M)
          </note>
          <note>
            till statsrådet Anna Johansson (S)
          </note>
          <note>
            2015/16:837 Medevac-förmåga i Mali
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2015/16:812 Förenklad lagstiftning för enskilda vägar
          </note>
          <note>
            av Anders Åkesson (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:840 Enskilda vägar
          </note>
          <note>
            av Anders Åkesson (C)
          </note>
          <note>
            till statsrådet Anna Johansson (S)
          </note>
          <note>
            2015/16:838 Socialt protokoll
          </note>
          <note>
            av Tina Acketoft (L)
          </note>
          <note>
            till statsminister Stefan Löfven (S)
          </note>
          <note>
            § 22 Kammaren åtskildes kl. 18.52.
          </note>
          <note>
            Förhandlingarna leddes
          </note>
          <note>
            av tjänstgörande ålderspresidenten Susanne Eberstein från sammanträdets
            början till ajourneringen kl. 13.57,
          </note>
          <note>
            av tredje vice talmannen därefter till ajourneringen kl. 15.57,
          </note>
          <note>
            av talmannen därefter till och med § 17 anf. 164 (delvis) och
          </note>
          <note>
            av tredje vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Val av ordförande i Valprövningsnämnden
          </note>
          <note>
            § 2 Val av ersättare för ordföranden i Valprövningsnämnden
          </note>
          <note>
            § 3 Val av ersättare för ordföranden i riksdagens överklagandenämnd
          </note>
          <note>
            § 4 Avsägelse
          </note>
          <note>
            § 5 Anmälan om subsidiaritetsprövning
          </note>
          <note>
            § 6 Anmälan om fördröjda svar på interpellationer
          </note>
          <note>
            § 7 Ärende för hänvisning till utskott
          </note>
          <note>
            § 8 Ensamkommande barn
          </note>
          <note>
            Socialutskottets betänkande 2015/16:SoU18
          </note>
          <note>
            Anf. 1 EMMA HENRIKSSON (KD)
          </note>
          <note>
            Anf. 2 CECILIA WIDEGREN (M)
          </note>
          <note>
            Anf. 3 YASMINE LARSSON (S)
          </note>
          <note>
            Anf. 4 CECILIA WIDEGREN (M) replik
          </note>
          <note>
            Anf. 5 YASMINE LARSSON (S) replik
          </note>
          <note>
            Anf. 6 CECILIA WIDEGREN (M) replik
          </note>
          <note>
            Anf. 7 YASMINE LARSSON (S) replik
          </note>
          <note>
            Anf. 8 EMMA HENRIKSSON (KD) replik
          </note>
          <note>
            Anf. 9 YASMINE LARSSON (S) replik
          </note>
          <note>
            Anf. 10 EMMA HENRIKSSON (KD) replik
          </note>
          <note>
            Anf. 11 YASMINE LARSSON (S) replik
          </note>
          <note>
            Anf. 12 CARINA HERRSTEDT (SD)
          </note>
          <note>
            Anf. 13 EMMA HENRIKSSON (KD) replik
          </note>
          <note>
            Anf. 14 CARINA HERRSTEDT (SD) replik
          </note>
          <note>
            Anf. 15 EMMA HENRIKSSON (KD) replik
          </note>
          <note>
            Anf. 16 CARINA HERRSTEDT (SD) replik
          </note>
          <note>
            Anf. 17 JAN LINDHOLM (MP)
          </note>
          <note>
            Anf. 18 EMMA HENRIKSSON (KD) replik
          </note>
          <note>
            Anf. 19 JAN LINDHOLM (MP) replik
          </note>
          <note>
            Anf. 20 EMMA HENRIKSSON (KD) replik
          </note>
          <note>
            Anf. 21 JAN LINDHOLM (MP) replik
          </note>
          <note>
            Anf. 22 STAFFAN DANIELSSON (C)
          </note>
          <note>
            Anf. 23 MAJ KARLSSON (V)
          </note>
          <note>
            Anf. 24 CHRISTINA ÖRNEBJÄR (L)
          </note>
          <note>
            Anf. 25 Statsrådet ÅSA REGNÉR (S)
          </note>
          <note>
            Anf. 26 CECILIA WIDEGREN (M) replik
          </note>
          <note>
            Anf. 27 Statsrådet ÅSA REGNÉR (S) replik
          </note>
          <note>
            Anf. 28 CECILIA WIDEGREN (M) replik
          </note>
          <note>
            Anf. 29 Statsrådet ÅSA REGNÉR (S) replik
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 9 Frågestund
          </note>
          <note>
            Anf. 30 TREDJE VICE TALMANNEN
          </note>
          <note>
            Regelförenklingar på bostadsområdet
          </note>
          <note>
            Anf. 31 EWA THALÉN FINNÉ (M)
          </note>
          <note>
            Anf. 32 Statsrådet MEHMET KAPLAN (MP)
          </note>
          <note>
            Anf. 33 EWA THALÉN FINNÉ (M)
          </note>
          <note>
            Anf. 34 Statsrådet MEHMET KAPLAN (MP)
          </note>
          <note>
            Flyktingsituationen i Grekland
          </note>
          <note>
            Anf. 35 RASMUS LING (MP)
          </note>
          <note>
            Anf. 36 Justitie- och migrationsminister MORGAN JOHANSSON (S)
          </note>
          <note>
            Anf. 37 RASMUS LING (MP)
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            Tvingande hälsoundersökning av flyktingar
          </note>
          <note>
            Anf. 39 CHRISTINA ÖSTBERG (SD)
          </note>
          <note>
            Anf. 40 Justitie- och migrationsminister MORGAN JOHANSSON (S)
          </note>
          <note>
            Anf. 41 CHRISTINA ÖSTBERG (SD)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            Investeringar i pilot- och demonstrationsanläggningar
          </note>
          <note>
            Anf. 43 PER-ARNE HÅKANSSON (S)
          </note>
          <note>
            Anf. 44 Närings- och innovationsminister MIKAEL DAMBERG (S)
          </note>
          <note>
            Anf. 45 PER-ARNE HÅKANSSON (S)
          </note>
          <note>
            Anf. 46 Närings- och innovationsminister MIKAEL DAMBERG (S)
          </note>
          <note>
            Åtgärder mot fusk i åkeribranschen
          </note>
          <note>
            Anf. 47 DANIEL SESTRAJCIC (V)
          </note>
          <note>
            Anf. 48 Statsrådet ANNA JOHANSSON (S)
          </note>
          <note>
            Anf. 49 DANIEL SESTRAJCIC (V)
          </note>
          <note>
            Anf. 50 Statsrådet ANNA JOHANSSON (S)
          </note>
          <note>
            Villkoren för offentlig upphandling
          </note>
          <note>
            Anf. 51 ANN-CHARLOTTE HAMMAR JOHNSSON (M)
          </note>
          <note>
            Anf. 52 Närings- och innovationsminister MIKAEL DAMBERG (S)
          </note>
          <note>
            Anf. 53 ANN-CHARLOTTE HAMMAR JOHNSSON (M)
          </note>
          <note>
            Anf. 54 Närings- och innovationsminister MIKAEL DAMBERG (S)
          </note>
          <note>
            Bostadskrisen
          </note>
          <note>
            Anf. 55 ROBERT HANNAH (L)
          </note>
          <note>
            Anf. 56 Statsrådet MEHMET KAPLAN (MP)
          </note>
          <note>
            Anf. 57 ROBERT HANNAH (L)
          </note>
          <note>
            Anf. 58 Statsrådet MEHMET KAPLAN (MP)
          </note>
          <note>
            Regelförenklingar för ökat bostadsbyggande
          </note>
          <note>
            Anf. 59 CAROLINE SZYBER (KD)
          </note>
          <note>
            Anf. 60 Statsrådet MEHMET KAPLAN (MP)
          </note>
          <note>
            Anf. 61 CAROLINE SZYBER (KD)
          </note>
          <note>
            Anf. 62 Statsrådet MEHMET KAPLAN (MP)
          </note>
          <note>
            Exporten av svensk life science
          </note>
          <note>
            Anf. 63 INGELA NYLUND WATZ (S)
          </note>
          <note>
            Anf. 64 Närings- och innovationsminister MIKAEL DAMBERG (S)
          </note>
          <note>
            Anf. 65 INGELA NYLUND WATZ (S)
          </note>
          <note>
            Anf. 66 Närings- och innovationsminister MIKAEL DAMBERG (S)
          </note>
          <note>
            Sveriges kapacitet i flyktingmottagandet
          </note>
          <note>
            Anf. 67 JOHAN FORSSELL (M)
          </note>
          <note>
            Anf. 68 Justitie- och migrationsminister MORGAN JOHANSSON (S)
          </note>
          <note>
            Anf. 69 JOHAN FORSSELL (M)
          </note>
          <note>
            Anf. 70 Justitie- och migrationsminister MORGAN JOHANSSON (S)
          </note>
          <note>
            Finansieringen av flyktingmottagandet
          </note>
          <note>
            Anf. 71 MARKUS WIECHEL (SD)
          </note>
          <note>
            Anf. 72 Justitie- och migrationsminister MORGAN JOHANSSON (S)
          </note>
          <note>
            Anf. 73 MARKUS WIECHEL (SD)
          </note>
          <note>
            Anf. 74 Justitie- och migrationsminister MORGAN JOHANSSON (S)
          </note>
          <note>
            Kostnaden för ny höghastighetsjärnväg
          </note>
          <note>
            Anf. 75 ANNIKA QARLSSON (C)
          </note>
          <note>
            Anf. 76 Statsrådet ANNA JOHANSSON (S)
          </note>
          <note>
            Anf. 77 ANNIKA QARLSSON (C)
          </note>
          <note>
            Anf. 78 Statsrådet ANNA JOHANSSON (S)
          </note>
          <note>
            Åtgärder för ökat anpassat boende för äldre
          </note>
          <note>
            Anf. 79 SHADIYE HEYDARI (S)
          </note>
          <note>
            Anf. 80 Statsrådet MEHMET KAPLAN (MP)
          </note>
          <note>
            Anf. 81 SHADIYE HEYDARI (S)
          </note>
          <note>
            Anf. 82 Statsrådet MEHMET KAPLAN (MP)
          </note>
          <note>
            Åtgärder för förbättrad tillgänglighet
          </note>
          <note>
            Anf. 83 BENGT ELIASSON (L)
          </note>
          <note>
            Anf. 84 Närings- och innovationsminister MIKAEL DAMBERG (S)
          </note>
          <note>
            Anf. 85 BENGT ELIASSON (L)
          </note>
          <note>
            Anf. 86 Närings- och innovationsminister MIKAEL DAMBERG (S)
          </note>
          <note>
            Maskeringsförbud vid idrottsevenemang
          </note>
          <note>
            Anf. 87 BEATRICE ASK (M)
          </note>
          <note>
            Anf. 88 Justitie- och migrationsminister MORGAN JOHANSSON (S)
          </note>
          <note>
            Anf. 89 BEATRICE ASK (M)
          </note>
          <note>
            Anf. 90 Justitie- och migrationsminister MORGAN JOHANSSON (S)
          </note>
          <note>
            Arbetet mot osund konkurrens inom transportsektorn
          </note>
          <note>
            Anf. 91 RIKARD LARSSON (S)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            Anf. 93 RIKARD LARSSON (S)
          </note>
          <note>
            Anf. 94 Statsrådet ANNA JOHANSSON (S)
          </note>
          <note>
            Åtgärder mot svarthandel med hyresbostäder
          </note>
          <note>
            Anf. 95 OLA JOHANSSON (C)
          </note>
          <note>
            Anf. 96 Statsrådet MEHMET KAPLAN (MP)
          </note>
          <note>
            Anf. 97 OLA JOHANSSON (C)
          </note>
          <note>
            Anf. 98 Statsrådet MEHMET KAPLAN (MP)
          </note>
          <note>
            Skånska kommuners fordringar på Migrationsverket
          </note>
          <note>
            Anf. 99 BORIANA ÅBERG (M)
          </note>
          <note>
            Anf. 100 Justitie- och migrationsminister MORGAN JOHANSSON (S)
          </note>
          <note>
            Anf. 101 BORIANA ÅBERG (M)
          </note>
          <note>
            Anf. 102 Justitie- och migrationsminister MORGAN JOHANSSON (S)
          </note>
          <note>
            Förutsättningarna för den svenska besöksnäringen
          </note>
          <note>
            Anf. 103 ANNA-CAREN SÄTHERBERG (S)
          </note>
          <note>
            Anf. 104 Närings- och innovationsminister MIKAEL DAMBERG (S)
          </note>
          <note>
            Anf. 105 ANNA-CAREN SÄTHERBERG (S)
          </note>
          <note>
            Anf. 106 Närings- och innovationsminister MIKAEL DAMBERG (S)
          </note>
          <note>
            Anf. 107 TREDJE VICE TALMANNEN
          </note>
          <note>
            Riktvärdena för buller
          </note>
          <note>
            Anf. 108 MATS GREEN (M)
          </note>
          <note>
            Anf. 109 Statsrådet MEHMET KAPLAN (MP)
          </note>
          <note>
            Bekämpande av hot och hat på nätet
          </note>
          <note>
            Anf. 110 SANNE ERIKSSON (S)
          </note>
          <note>
            Anf. 111 Justitie- och migrationsminister MORGAN JOHANSSON (S)
          </note>
          <note>
            Arbetet mot bostadsinbrott
          </note>
          <note>
            Anf. 112 KRISTER HAMMARBERGH (M)
          </note>
          <note>
            Anf. 113 Justitie- och migrationsminister MORGAN JOHANSSON (S)
          </note>
          <note>
            Regelförenklingar för ökat bostadsbyggande för ungdomar
          </note>
          <note>
            Anf. 114 HANS ROTHENBERG (M)
          </note>
          <note>
            Anf. 115 Statsrådet MEHMET KAPLAN (MP)
          </note>
          <note>
            Låglönejobb och den svenska modellen
          </note>
          <note>
            Anf. 116 MONICA GREEN (S)
          </note>
          <note>
            Anf. 117 Närings- och innovationsminister MIKAEL DAMBERG (S)
          </note>
          <note>
            Bredband på landsbygden och lantbrevbärartjänsterna
          </note>
          <note>
            Anf. 118 ERIK OTTOSON (M)
          </note>
          <note>
            Anf. 119 Statsrådet MEHMET KAPLAN (MP)
          </note>
          <note>
            Preskriptionstiden för övergrepp mot barn
          </note>
          <note>
            Anf. 120 HILLEVI LARSSON (S)
          </note>
          <note>
            Anf. 121 Justitie- och migrationsminister MORGAN JOHANSSON (S)
          </note>
          <note>
            Bredbandsutbyggnaden på landsbygden
          </note>
          <note>
            Anf. 122 LOTTA OLSSON (M)
          </note>
          <note>
            Anf. 123 Statsrådet MEHMET KAPLAN (MP)
          </note>
          <note>
            Lämpligheten av politikers uttalanden om pågående polisutredningar
          </note>
          <note>
            Anf. 124 ANDREAS NORLÉN (M)
          </note>
          <note>
            Anf. 125 Justitie- och migrationsminister MORGAN JOHANSSON (S)
          </note>
          <note>
            Anf. 126 TREDJE VICE TALMANNEN
          </note>
          <note>
            § 10 (forts. från 8 §) Ensamkommande barn (forts. SoU18)
          </note>
          <note>
            Anf. 127 CHRISTINA ÖRNEBJÄR (L) replik
          </note>
          <note>
            Anf. 128 Statsrådet ÅSA REGNÉR (S) replik
          </note>
          <note>
            Anf. 129 CHRISTINA ÖRNEBJÄR (L) replik
          </note>
          <note>
            Anf. 130 Statsrådet ÅSA REGNÉR (S) replik
          </note>
          <note>
            Anf. 131 EMMA HENRIKSSON (KD) replik
          </note>
          <note>
            Anf. 132 Statsrådet ÅSA REGNÉR (S) replik
          </note>
          <note>
            Anf. 133 EMMA HENRIKSSON (KD) replik
          </note>
          <note>
            Anf. 134 Statsrådet ÅSA REGNÉR (S) replik
          </note>
          <note>
            (Beslut fattades under § 13.)
          </note>
          <note>
            § 11 Riksrevisionens rapport om patientsäkerhet
          </note>
          <note>
            Socialutskottets betänkande 2015/16:SoU9
          </note>
          <note>
            Anf. 135 JENNY PETERSSON (M)
          </note>
          <note>
            Anf. 136 PER RAMHORN (SD)
          </note>
          <note>
            Anf. 137 EMMA HENRIKSSON (KD)
          </note>
          <note>
            Anf. 138 KRISTINA NILSSON (S)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Beslut om ärenden som slutdebatterats den 2 mars
          </note>
          <note>
            MJU7 Riksrevisionens rapport om tillsyn över transporter av farligt
            avfall m.m.
          </note>
          <note>
            MJU9 Landsbygdspolitik
          </note>
          <note>
            § 13 Beslut om ärende som slutdebatterats vid dagens sammanträde
          </note>
          <note>
            SoU18 Ensamkommande barn
          </note>
          <note>
            § 14 (forts. från § 11) Riksrevisionens rapport om patientsäkerhet
            (forts. SoU9)
          </note>
          <note>
            Anf. 139 JENNY PETERSSON (M) replik
          </note>
          <note>
            Anf. 140 KRISTINA NILSSON (S) replik
          </note>
          <note>
            Anf. 141 JENNY PETERSSON (M) replik
          </note>
          <note>
            Anf. 142 KRISTINA NILSSON (S) replik
          </note>
          <note>
            Anf. 143 JAN LINDHOLM (MP)
          </note>
          <note>
            Anf. 144 STAFFAN DANIELSSON (C)
          </note>
          <note>
            Anf. 145 KARIN RÅGSJÖ (V)
          </note>
          <note>
            Anf. 146 BARBRO WESTERHOLM (L)
          </note>
          <note>
            (Beslut skulle fattas den 9 mars.)
          </note>
          <note>
            § 15 Integritetsskydd vid signalspaning i försvarsunderrättelseverksamhet
          </note>
          <note>
            Försvarsutskottets betänkande 2015/16:FöU5
          </note>
          <note>
            Anf. 147 MIKAEL JANSSON (SD)
          </note>
          <note>
            Anf. 148 STIG HENRIKSSON (V)
          </note>
          <note>
            Anf. 149 MATTIAS OTTOSSON (S)
          </note>
          <note>
            Anf. 150 ANNICKA ENGBLOM (M)
          </note>
          <note>
            Anf. 151 STIG HENRIKSSON (V) replik
          </note>
          <note>
            Anf. 152 ANNICKA ENGBLOM (M) replik
          </note>
          <note>
            Anf. 153 STIG HENRIKSSON (V) replik
          </note>
          <note>
            Anf. 154 ANNICKA ENGBLOM (M) replik
          </note>
          <note>
            Anf. 155 JAKOP DALUNDE (MP)
          </note>
          <note>
            Anf. 156 DANIEL BÄCKSTRÖM (C)
          </note>
          <note>
            (Beslut skulle fattas den 9 mars.)
          </note>
          <note>
            § 16 Skydd för geografisk information
          </note>
          <note>
            Försvarsutskottets betänkande 2015/16:FöU6
          </note>
          <note>
            (Beslut skulle fattas den 9 mars.)
          </note>
          <note>
            § 17 En kortare instanskedja för detaljplaner och områdesbestämmelser
          </note>
          <note>
            Civilutskottets betänkande 2015/16:CU16
          </note>
          <note>
            Anf. 157 CAROLINE SZYBER (KD)
          </note>
          <note>
            Anf. 158 EWA THALÉN FINNÉ (M)
          </note>
          <note>
            Anf. 159 OLA JOHANSSON (C)
          </note>
          <note>
            Anf. 160 ROBERT HANNAH (L)
          </note>
          <note>
            Anf. 161 LEIF NYSMED (S)
          </note>
          <note>
            Anf. 162 EWA THALÉN FINNÉ (M) replik
          </note>
          <note>
            Anf. 163 LEIF NYSMED (S) replik
          </note>
          <note>
            Anf. 164 EWA THALÉN FINNÉ (M) replik
          </note>
          <note>
            Anf. 165 LEIF NYSMED (S) replik
          </note>
          <note>
            Anf. 166 ROBERT HANNAH (L) replik
          </note>
          <note>
            Anf. 167 LEIF NYSMED (S) replik
          </note>
          <note>
            Anf. 168 ROBERT HANNAH (L) replik
          </note>
          <note>
            Anf. 169 LEIF NYSMED (S) replik
          </note>
          <note>
            Anf. 170 ROGER HEDLUND (SD)
          </note>
          <note>
            Anf. 171 EMMA HULT (MP)
          </note>
          <note>
            Anf. 172 OLA JOHANSSON (C) replik
          </note>
          <note>
            Anf. 173 EMMA HULT (MP) replik
          </note>
          <note>
            Anf. 174 OLA JOHANSSON (C) replik
          </note>
          <note>
            Anf. 175 EMMA HULT (MP) replik
          </note>
          <note>
            Anf. 176 CAROLINE SZYBER (KD) replik
          </note>
          <note>
            Anf. 177 EMMA HULT (MP) replik
          </note>
          <note>
            Anf. 178 CAROLINE SZYBER (KD) replik
          </note>
          <note>
            Anf. 179 EMMA HULT (MP) replik
          </note>
          <note>
            Anf. 180 NOOSHI DADGOSTAR (V)
          </note>
          <note>
            Anf. 181 OLA JOHANSSON (C) replik
          </note>
          <note>
            Anf. 182 NOOSHI DADGOSTAR (V) replik
          </note>
          <note>
            Anf. 183 OLA JOHANSSON (C) replik
          </note>
          <note>
            Anf. 184 NOOSHI DADGOSTAR (V) replik
          </note>
          <note>
            Anf. 185 ROBERT HANNAH (L) replik
          </note>
          <note>
            Anf. 186 NOOSHI DADGOSTAR (V) replik
          </note>
          <note>
            Anf. 187 ROBERT HANNAH (L) replik
          </note>
          <note>
            Anf. 188 NOOSHI DADGOSTAR (V) replik
          </note>
          <note>
            (Beslut skulle fattas den 9 mars.)
          </note>
          <note>
            § 18 Riksrevisionens rapport om samhällets stöd till överskuldsatta
          </note>
          <note>
            Civilutskottets betänkande 2015/16:CU17
          </note>
          <note>
            (Beslut skulle fattas den 9 mars.)
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 18.52.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
