<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--98</head>
          <docDate when="2016-04-26">2016-04-26</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 5 och 6 april justerades.
          </note>
          <note>
            § 2 Anmälan om ersättare
          </note>
          <note>
            Tredje vice talmannen anmälde
          </note>
          <note>
            att Eva Wallin (KD) inträtt som ersättare för Roland Utbult (KD)
            under tiden för hans ledighet den 25 april–22 maj,
          </note>
          <note>
            att Alexandra Anstrell (M) skulle tjänstgöra som ersättare för
            Ida Drougge (M) under tiden för hennes ledighet den 1 augusti
            2016–31 januari 2017 och
          </note>
          <note>
            att Roland Gustbée (M) skulle tjänstgöra som ersättare för Johan
            Hultberg (M) under tiden för hans ledighet den 12 september 2016–26
            februari 2017.
          </note>
          <note>
            § 3 Anmälan om ersättare för statsråd
          </note>
          <note>
            Tredje vice talmannen anmälde att Anna V ikström (S) skulle tjänstgöra
            som ersättare för statsrådet Mikael Damberg (S) under tiden för
            Azadeh Rojhan Gustafssons (S) ledighet den 14 augusti 2016–1 april
            2017.
          </note>
          <note>
            § 4 Anmälan om kompletteringsval
          </note>
          <note>
            Tredje vice talmannen meddelade
          </note>
          <note>
            att Kristdemokraternas riksdagsgrupp anmält Eva Wallin som suppleant
            i kulturutskottet under Roland Utbults ledighet och
          </note>
          <note>
            att Socialdemokraternas riksdagsgrupp anmält Anna Vikström som
            suppleant i utrikesutskottet och i kulturutskottet under Azadeh
            Rojhan Gustafssons ledighet.
          </note>
          <note>
            Tredje vice talmannen förklarade vald under tiden den 26 april–22
            maj till
          </note>
          <note>
            suppleant i kulturutskottet
          </note>
          <note>
            Eva Wallin (KD)
          </note>
          <note>
            Tredje vice talmannen förklarade vald under tiden den 14 augusti
            2016–1 april 2017 till
          </note>
          <note>
            suppleant i utrikesutskottet
          </note>
          <note>
            Anna Vikström (S)
          </note>
          <note>
            suppleant i kulturutskottet
          </note>
          <note>
            Anna Vikström (S)
          </note>
          <note>
            § 5 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2015/16:551
          </note>
          <note>
            Till riksdagen
          </note>
          <note>
            Interpellation 2015/16:551 Spårbyte för asylsökande
          </note>
          <note>
            av Annika Qarlsson (C)
          </note>
          <note>
            Interpellationen kommer att besvaras fredagen den 29 april 2016.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 14 april 2016
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 6 Anmälan om faktapromemoria
          </note>
          <note>
            Tredje vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM74 Meddelande om skatteflykt respektive effektiv beskattning
            samt rekommenda tion om missbruk av skatteavtal KOM(2016) 23 ,
            KOM(2016) 24 , C(2016) 271 till skatteutskottet
          </note>
          <note>
            § 7 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:166 till miljö- och jordbruksutskottet
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2015/16:FiU42 Extra ändringsbudget för 2016 – Ändring av rätten
            till bistånd för vissa utlänningar
          </note>
          <note>
            2015/16:FiU23 Riksbankens förvaltning 2015
          </note>
          <note>
            2015/16:FiU27 Riksrevisionens årsredovisning för 2015
          </note>
          <note>
            2015/16:FiU29 Interimistiska beslut vid överprövning av upphandlingar
          </note>
          <note>
            2015/16:FiU33 Effektivare uppdatering av lägenhetsregistret
          </note>
          <note>
            Skatteutskottets betänkanden
          </note>
          <note>
            2015/16:SkU23 Skatteavtal mellan Sverige och Saudiarabien
          </note>
          <note>
            2015/16:SkU24 Informationsutbytesavtal med Förenade Arabemiraten
          </note>
          <note>
            Trafikutskottets betänkande
          </note>
          <note>
            2015/16:TU15 Genomförande av radioutrustningsdirektivet
          </note>
          <note>
            Utbildningsutskottets betänkande
          </note>
          <note>
            2015/16:UbU15 Högskolan
          </note>
          <note>
            Socialutskottets betänkande
          </note>
          <note>
            2015/16:SoU7 Hälso- och sjukvårdsfrågor
          </note>
          <note>
            § 9 Svar på interpellation 2015/16:543 om ändrade regler med
            anledning av vattenbrist på Öland och i Kalmar län
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Fru talman! Ledamöter och åhörare! Anders Åkesson har frågat
            mig om jag är beredd att ta initiativ för att skyndsamt anpassa
            regelverket så att problematiken med torka och vattenbrist kan
            hanteras inom den kommande propositionen. Vidare har han frågat
            om jag är beredd att ta initiativ till att med statliga medel
            stötta till exempel geoundersökningar med flyg för att finna nya
            vattenreservoarer samt vilka åtgärder jag tänker vidta för att
            säkerställa att grundvattnet i området inte ska påverkas negativt
            genom prospekteringar och borrningar efter fossilgas.
          </note>
          <note>
            Fru talman! Jag förutsätter att Anders Åkesson i sin frågeställning
            avser den proposition om prövningen av vattenverksamheter som
            regeringen arbetar med. Det är för tidigt, ska jag säga, att säga
            någonting om innehållet i propositionen, men regeringen avser
            att återkomma till riksdagen. Det är viktigare att resultatet
            av arbetet blir av hög kvalitet än att det går för fort.
          </note>
          <note>
            I ett framtida klimat väntas flödena i vattendragen förändras,
            både öka och minska. Ändringen varierar mellan olika delar av
            landet men också mellan olika årstider. Sverige står inför betydande
            utmaningar när klimatet förändras. Klimatförändringarna innebär
            redan i dag att förutsättningarna för en trygg vattenförsörjning
            påverkas.
          </note>
          <note>
            Den förra regeringen tillsatte 2013 den så kallade Dricksvattenutredningen
            med syfte att identifiera nuvarande och potentiella utmaningar
            för en säker dricksvattenförsörjning, både på kort och på lång
            sikt. Utredningen överlämnade förra året sitt delbetänkande Klimatförändringar
            och dricksvattenförsörjning och överlämnar i dag, den 26 april,
            sitt slutbetänkande. I november förra året tillsatte regeringen
            en utredning om att stärka arbetet för anpassning till ett förändrat
            klimat, som bland annat ska analysera hur ansvaret fördelas mellan
            staten, landstingen, kommunerna och enskilda i fråga om att vidta
            åtgärder för att göra anpassningar till ett gradvis förändrat
            klimat. Det uppdraget ska redovisas senast den 28 februari 2017.
            Regeringen är angelägen om att titta på och ta till vara förslagen
            från de här utredningarna.
          </note>
          <note>
            Vi kan konstatera, fru talman, att i dag nås inte miljökvalitetsmålet
            Grundvatten av god kvalitet. Regeringens bedömning är att ytterligare
            insatser behöver vidtas för att nå det målet. En större hänsyn
            till grundvattnet behöver tas brett i samhället. Att ha ett avrinningsområdesperspektiv
            för att tillgodose flera intressen är viktigt, och något som även
            den parlamentariska Miljömålsberedningen konstaterar i sitt betänkande
            Med miljömålen i fokus – hållbar användning av mark och vatten
            .
          </note>
          <note>
            Med detta sagt vill jag ändå understryka att ett stort ansvar
            för vattenförsörjningsfrågor också ligger på regionalt och lokalt
            plan. Det handlar i grund och botten om ett långsiktigt planeringsarbete
            för att hushålla med de resurser man har och för att hålla nere
            förbrukningen. Jag vill i det sammanhanget nämna att de tre kommunerna
            Kalmar, Borgholm och Mörbylånga tillsammans har beslutat att bygga
            en vattenledning till Öland för att förebygga vattenbrist och
            trygga tillgången på dricksvatten även vid långvarig torka.
          </note>
          <note>
            Vad gäller Anders Åkessons fråga om grundvattenpåverkan till
            följd av prospektering och borrning efter naturgas finns det i
            miljöbalken vissa grundläggande hänsynsregler, bland annat en
            försiktighetsprincip, som gäller för all verksamhet och alla åtgärder
            som omfattas av miljöbalkens tillämpningsområde. Försiktighetsprincipen
            innebär att förebyggande åtgärder och andra försiktighetsmått
            ska vidtas så snart det kan befaras att en viss åtgärd skulle
            kunna utgöra en olägenhet för människors hälsa eller miljö. Sverige
            ska inte öppna upp för utvinning av uran, olja eller gas.
          </note>
          <note>
            Jag anser vidare att det är viktigt att miljöbalkens allmänna
            hänsynsregler, däribland försiktighetsprincipen, gäller för alla
            som vidtar åtgärder som kan medföra skador eller olägenheter för
            hälsa eller miljö. Hur de allmänna hänsynsreglerna ska tillämpas
            i det enskilda fallet är en fråga för den kommun eller myndighet
            som ska pröva ärendet. Ett sådant beslut kan också bli föremål
            för överprövning av domstol. Jag tycker att det är en bra ordning,
            och den ska gälla i fortsättningen.
          </note>
          <note type="speaker">
            Anf. 2 ANDERS ÅKESSON (C):
          </note>
          <note>
            Fru talman! Tack, för svaret, statsrådet! Bakgrunderna till min
            interpellation är flera.
          </note>
          <note>
            En bakgrund är att det är en pågående provborrning, prospektering,
            efter naturgas på Öland, som statsrådet säkert känner till, och
            i sydöstra Sverige. Det handlar om de risker som redan innan torkan
            satte in fanns med den verksamheten och den provokation det är
            att experimentera med utvinning av fossilgas i ett mycket känsligt
            område.
          </note>
          <note>
            En annan bakgrund är att det är en ständigt växande åtgång av
            färskvat ­ ten. Det beror delvis på att man kopplar in fler hushåll
            och verksamheter till de kommunala täkterna. Och det beror på
            en ökad livsmedelsproduk ­ tion och på en växande besöksnäring.
            Det är faktiskt det man lever på i sydöstra Sverige. Livsmedelsproduktion
            och besöksnäring är mycket basala näringar.
          </note>
          <note>
            Då blir läget givetvis akut efter två torra eller nederbördsfattiga
            säsonger. Man talar nu om att grundvattennivån kan sjunka så mycket
            som två till fyra meter under år 2017 om utvecklingen med liten
            nederbörd fortsätter. Det skulle i så fall leda till en utomordentligt
            ansträngd situation på Öland och förmodligen på fastlandet.
          </note>
          <note>
            Jag känner väl till att fastlandet och Öland nu arbetar med att
            koppla ihop sig i ett gemensamt vattenförsörjningssystem.
          </note>
          <note>
            Det är mot bakgrund av detta, fru talman, som diskussionen har
            kommit om hur nuvarande lagstiftning ser ut när det gäller att
            förhålla sig till ett förändrat klimat och ett förändrat nederbördsmönster.
          </note>
          <note>
            Det finns ytterligare en bakgrund. Den är dessutom historisk.
            Under 100 – 150 år har vi aktivt arbetat med att leda bort vatten
            för att uppnå mer odlingsbar yta och klara transportinfrastrukturanläggningar,
            samhällsbyggen och så vidare. Hela lagstiftningen är konstruerad
            på ett sådant sätt att det är okej, tillåtet och till och med
            bejakat med statsbidrag historiskt att leda bort vatten, medan
            det är strängeligen förbjudet att fördröja vattenavrinning och
            dämma upp till och med vid sådana tillstånd som nu råder i vår
            del av landet.
          </note>
          <note>
            Det är trots allt det som kanske skulle kunna vara en del av
            lösningen: vattenfördröjande åtgärder. Vi talar inte om att blötlägga
            hela ön, öarna eller landsändan. Vi talar om att fördröja den
            vattenavrinning som sker.
          </note>
          <note>
            När man då studerar nuvarande vattenlagstiftning finner man att
            det inte finns några som helst undantag för dämmande åtgärder.
            Det var där ­ för, och med vetskap om att det pågick ett utredningsarbete
            som var tillsatt av statsrådet Romsons företrädare statsrådet
            Ek om en förändrad vatten ­ situation i ett förändrat klimat –
            en utredning som rimligen följs av en pro ­ position – som jag
            ville uppmärksamma statsrådet på behovet av att vi, när vi nu
            skaffar ny lagstiftning, ser till båda varianterna, akut torka
            och akut blöta, eftersom det är precis detta vi kommer att märka.
          </note>
          <note>
            Mot denna bakgrund ställde jag tre frågor. Den ena var: Kan vi
            anpassa regelverket skyndsamt? Där får jag svaret: Nej, det pågår
            en utredning. Se till att spara vatten, för så fort går det inte.
          </note>
          <note>
            Den andra frågan var: Kan statsrådet tänka sig att hjälpa de
            drabbade kommunerna med statliga medel för att ha ekonomiska förutsättningar
            att genomföra de geoundersökningar med flyg som nu fordras? Där
            har statsrådet ännu inte svarat.
          </note>
          <note>
            Min tredje fråga var: Är statsrådet beredd att med väldigt snar
            eller omedelbar verkan pausa de prospekterin gar efter naturgas
            som nu pågår? Dessa är en utom ordentlig provokation i området.
          </note>
          <note type="speaker">
            Anf. 3 JAN R ANDERSSON (M):
          </note>
          <note>
            Fru talman! Jag ställde en skriftlig fråga till miljöministern
            nu i veckan. En del av svaret innehöll att detta med vattenbrist
            i grund och botten handlar om att hushålla med de resurser man
            har för att hålla nere förbrukningen. Om ministern ännu inte har
            fått ta del av det kan jag meddela att det uppfattades som lite
            stötande på Öland, där man har jobbat med de här frågorna under
            många år. Det är ett landskap som har svårt att absorbera vattnet,
            och man har under många år vidtagit åtgärder för att säkra vattenförsörjningen.
          </note>
          <note>
            Låt mig ge en liten bakgrund. Mörbylånga är en mindre kommun
            med 14 669 invånare. Det är en välskött, attraktiv och växande
            kommun. Precis som Anders Åkesson redogjorde för har man stora
            variationer i vattenförbrukningen i och med att ön kanske tiodubblar
            sin befolkning sommartid. Man har en näring som är väldigt beroende
            av vattenförsörjning, både med livsmedelsproduktion och med annan
            jordbruksproduktion.
          </note>
          <note>
            Det som riskerar att hända om vattnet tar slut är att man får
            vidta akuta åtgärder, till exempel att nödslakta djurbesättningar
            eller att stänga hela produktionen, med hundratals jobb som drabbas.
            Det är klart att det är en akut situation.
          </note>
          <note>
            När jag talade med tjänstemännen i går sa man att kostnaden under
            den närmaste tiden uppgår till mer än 30 miljoner kronor. Det
            innebär att kommunen ska använda 1 – 1 ½ skattekrona för att finansiera
            detta. Det är klart att man kan finansiera det genom va -kollektivet,
            men det är ju i princip detsamma som skattekollektivet. Hur man
            än finansierar det kommer det ändå på ett eller annat sätt att
            hamna på ölänningarna.
          </note>
          <note>
            I min fråga undrade jag vad man kan göra, och det har Anders
            Åkesson också frågat om. Precis som Anders Åkesson saknar jag
            en del svar. En fråga jag skulle vilja rikta till miljöministern
            gäller de pengar som finns och som bland andra Myndigheten för
            samhällsskydd och beredskap fördelar när det gäller olyckor av
            olika slag. MSB konstaterar i sin senaste nationella risk- och
            förmågebedömning att också vattenförsörjning vid vattenbrist är
            ett område där möjligheten till prioritering behöver stärkas.
            Man borde väl i det sammanhanget också tycka att Miljödepartementet
            och miljöministern borde ha de här frågorna på sitt bord. Det
            handlar inte bara om översvämningar och stranderosion, utan det
            kan även handla om torka. Det är någonting som poängterats av
            myndigheten under flera år.
          </note>
          <note>
            Det finns i dag en lagstiftning där anslag via myndigheterna
            kan användas för att finansiera ersättning vid jordskred och a
            ndra naturolyckor. Naturolycka ä r enligt myndigheten i dag så
            definierat att torka inte är en olycka. Men det kan faktiskt regeringen
            med ett regeringsbeslut ändra på, så att tolkningen kan vidgas
            och kommuner som Mörbylånga kan få hjälp i detta utsatta läge.
          </note>
          <note>
            På kort sikt handlar det om att hitta andra sätt att bevara det
            vatten som kommer ned, så att det inte filtreras ned i grundvattnet.
            Men det finns också sätt att finansiellt hjälpa Mörbylånga och
            andra kommuner genom att använda de medel som regeringen har avsatt.
          </note>
          <note>
            Jag konstaterar också att man i den kommande budgeten har dragit
            ned på dessa medel. Man kan väl antingen göra bedömningen att
            pengarna behövs på andra sätt eller konstatera att de inte används
            mycket. Mot den bakgrunden är väl breddningen av begreppet fullt
            rimlig. Jag hoppas på ett positivt besked i den frågan.
          </note>
          <note type="speaker">
            Anf. 4 Klimat- och miljöminister ÅSA ROMSON (MP):
          </note>
          <note>
            Fru talman! Tack till mina meddebattörer för mycket bra synpunkter
            och mycket bra aktualisering av extremt viktiga frågor!
          </note>
          <note>
            Vi tar i Sverige emot ganska mycket information om hur klimatförändringarna
            utgör påfrestningar på olika verksamheter i vårt land, också på
            sådant som är väldigt grundläggande för ekonomi och välfärd i
            olika kommuner. Situationen när det gäller vatten på Öland och
            Gotland är särskilt prekär och definitivt av centralt samhällsintresse.
            Jag är väldigt glad över att ni tar upp dessa frågor.
          </note>
          <note>
            Här finns det utredningar som är tillsatta – en del har dellevererat
            eller slutlevererar i dag. Jag förstår att mina svar, när jag
            i dag inte kommer med de ändringar till riksdagen som föranleds
            av utredningarna, uppfattas som att saker och ting tar lång tid.
            Men vi känner ju till arbetsordningen. När regeringen kommer med
            regelförändringar till riksdagen gör man det i särskild ordning
            genom propositioner och skrivelser. Jag avser att återkomma –
            jag vet ännu inte i vilken form – med anledning av de här utredningarna.
          </note>
          <note>
            Vi kan gemensamt konstatera att vi behöver ändra i regelverken
            och också se över ansvarsfördelningsfrågorna när det gäller det
            förändrade klimatet. Jag delar Anders Åkessons uppfattning att
            vår vattenlagstiftning inte alls reflekterar de svårigheter som
            torkor av det här slaget innebär. Det är en känd miljöproblematik
            där behovet av att dika ut för jordbruksmark står mot våtmarkernas
            funktion i ekosystemet. Där behöver vi balans av flera anledningar.
            Även om vi inte talar i termer av översvämningar utan snarare
            om vattenfördröjning för att säkra en insippring till grundvattnet
            och bevarande av vattenresurser är detta något som vi behöver
            utveckla i Sverige. I länder där man har svåra problem är det
            med sådana metoder man har lyckats öka resiliensen i samhället
            när man står inför klimatförändringar.
          </note>
          <note>
            För det är klimatanpassning detta handlar om. Då försöker jag
            svara också på en fråga som ligger på ansvarsområdet för Myndigheten
            för samhällsskydd och beredskap, som ligger under Anders Ygemans
            ansvar. Inför den här interpellationsdebatten har jag inte haft
            något underlag om vilka medel som står till buds hos MSB, men
            såvitt jag känner till är klimatanpassning en av de frågor där
            de ska stödja lokala investeringar. Om det behövs mer medel där
            får vi se över det. Jag vet att de pengarna behövs, och det är
            också något som regeringen jobbar med.
          </note>
          <note>
            Att pausa prospekteringar för fossilgas och liknande gäller beslut
            som är fattade av myndigheter. Där finns det en domstolshantering.
            Som minister kan jag inte här i talarstolen uttala att vissa processer
            ska avstanna. Däremot deklarerar jag väldigt tydligt att regeringens
            uppfattning är att vi inte ska öppna upp för utvinning av uran,
            olja eller gas i Sverige. Med detta vill jag vara väldigt tydlig.
          </note>
          <note>
            När det gäller geoundersökningar med flyg har det kommit till
            min kännedom att detta ligger under myndigheten SGU, som ligger
            under När ­ ingsdepartementet. Jag har inte fått mer information
            inför denna debatt om vilka möjligheter de som myndighet har att
            genomföra sådana under ­ sökningar i detta fall.
          </note>
          <note type="speaker">
            Anf. 5 ANDERS ÅKESSON (C):
          </note>
          <note>
            Fru talman! Tack för dialogen och en, och som jag uppfattar statsrådet,
            förstående ton och ett konstruktivt tonläge i diskussionen, vilket
            kanske är det viktigaste. Klimatförändringarna föranleder åtgärder
            här och nu. Det är ingenting som vi kan se framåt i tiden, utan
            det är här och nu.
          </note>
          <note>
            Mot bakgrund av det vill jag särskilt fästa uppmärksamheten på
            den nationella politiska nivån , där det oftast talas om hur vi
            ska hantera stora flöden på andra tider av året och hur vi ska
            se till så att inte städer, samhällen, transportinfrastruktur
            och grundvattentäkter svämmas över och förstörs.
          </note>
          <note>
            I sydöstra Sverige visar precis samma klimatförändringskartor
            på det diametralt motsatta fenomenet – förvisso stora mängder
            nederbörd, ibland vid fel tidpunkt på året, men främst en stor
            avtorkning och problem att hålla kvar vattnet. Medvetenheten lokalt
            och regionalt är utomordentligt stor. Det är ju i sig inget nytt
            fenomen att detta är en torr hörna av landet, men nu har det blivit
            mycket stora bekymmer.
          </note>
          <note>
            Därför skulle jag verkligen vilja stryka under till statsrådet
            att antingen öppna upp för en justering av nuvarande lagstiftning
            kring detta och möjliggöra för fördröjningsåtgärder utan att den
            som gör det åker dit för lagbrott eller att raska på den propositionsskrivning
            som föreligger.
          </note>
          <note>
            Jag vill även understryka att detta inte är oförenligt med utan
            snarare en förutsättning för både livsmedelsproduktion och kvardröjande
            av vatten. Orsaken till att vattnet försvinner snabbt från öarna
            är ju att människor har valt att bosätta sig där, bruka marken
            och leva på vad den ger.
          </note>
          <note>
            Nu behöver man ha hjälp att korrigera tidigare kloka tankar,
            det vill säga att i stället för att få bort vattnet så snabbt
            som möjligt få det att stanna kvar lite längre. Men det är inte
            oförenligt med utan tvärtom en förutsättning för att vi ska kunna
            fortsätta leva i den här delen av landet och producera utomordentliga
            livsmedel och erbjuda människor goda skäl till besök, det vill
            säga de två största näringarna på den här ön. I detta upplever
            jag, fru talman, en förståelse från statsrådet, och den förväntar
            jag mig se omsatt i handling inom kort.
          </note>
          <note>
            Det finns en fråga som hänger i luften, och det är detta med
            geoundersökningarna. På grannön Gotland har man utfört geoundersökningar
            med flyg, och det visade sig att man med hjälp av den tekniken
            effektivare än dittills kunde hitta grundvattenreservoarer så
            att man klarar livsmedlet vatten, helt enkelt.
          </note>
          <note>
            Tekniken finns, och den fungerar och anses träffsäker. Men den
            kostar självklart pengar. Just nu lägger Ölandskommunerna och
            fastlandskommunen alla tillgängliga resurser ur va -kollektivets
            kassa för att klara den akuta situationen. Att därutöver rå med
            geoundersökningar med flyg kan synas övermäktigt, och det var
            därför jag ställde frågan: Är statsrådet beredd att ta initiativ
            till att med statliga medel eller insatser stötta motsvarande
            geoundersökningar med flyg som på Gotland? Ja eller nej?
          </note>
          <note type="speaker">
            Anf. 6 JAN R ANDERSSON (M):
          </note>
          <note>
            Fru talman! Jag tror att alla vi som har dessa ämbeten har förståelse
            för att lagstiftning tar tid. Men jag tror också att när situationen
            blir besvärlig förväntas vi folkvalda politiker vara lite mer
            snabbfotade, och då krävs det ibland att man faktiskt agerar.
          </note>
          <note>
            I detta läge anser jag att regeringen kan göra det på olika sätt.
            Vi har inte en miljöminister, utan vi har en klimat - och miljöminister.
            Med re ­ surs ­ er för omställning till följd av klimatet hade
            jag såklart hoppats att mi ­ nistern hade något större inflytande
            över de medlen, även om de ligger på en annan myndighet.
          </note>
          <note>
            Givetvis är det så att det inte krävs mycket mer än ett regeringsbeslut
            för att tillgängliggöra dessa medel för kanske den första och
            tidigaste klimatomställningen vi ser, det vill säga inte stora
            översvämningar utan det som rör sig om torka huvudsakligen i den
            östra delen av Sverige.
          </note>
          <note>
            Det man skriver är att man inte har definierat naturolyckor som
            någonting mer än naturolyckor. Myndigheten för samhällsskydd och
            beredskap säger att de inte kan tolka det på något annat sätt
            än att det inte kan handla om torka. Där kan faktiskt regeringen
            göra någonting.
          </note>
          <note>
            Som sagt, vi väntar, och jag tror också att kommunpolitiker förstår
            att lagstiftning ibland tar tid. Däremot tror jag att kommunpolitiker,
            liksom vi, förväntar sig att ibland måste man ge tydliga besked
            om i vilken riktning man ska gå, och därför hoppas jag att det
            är så som klimat- och miljöministern säger: att man har tagit
            till sig av de här synpunkterna och att det kollektiva beslutsfattandet
            i regeringen innebär att Åsa Romson också pratar med de ministrar
            som hanterar andra myndigheter. Jag menar att detta väldigt enkelt
            skulle kunna göra väldigt mycket nytta till stor hjälp för en
            utsatt kommun i detta läge.
          </note>
          <note type="speaker">
            Anf. 7 Klimat- och miljöminister ÅSA ROMSON (MP):
          </note>
          <note>
            Fru talman! Jag tackar igen för precise ring av de här viktiga
            frågorna. Vatten och en god tillgång på vatten är en förutsättning
            för möjligheten att bo, bruka mark, att ha en livsmedelsproduktion
            och naturligtvis för besöksnäringen. Samtidigt är det lika viktigt
            att, när vi utvecklar de här sakerna, göra det på ett effektivt
            sätt, och det vet jag att man har tänkt på och har mycket klokskap
            och kunskap om, inte minst i sydöstra Sverige, i re ­ gionen kring
            Öland men även på Gotland.
          </note>
          <note>
            Det är precis som ledamöterna ger en tydlig bild av här: Där
            har man en delvis omvänd situation jämfört med hur vi brukar prata
            om klimatförändringar generellt i Sverige. Men Sverige är stort.
            Klimatförändringarna är mångtydiga, och precis som ledamöterna
            säger är torka ett minst lika svårt, om inte i vissa fall ännu
            svårare, problem att hantera som en tillfällig översvämning som
            vi ser i andra delar av landet. Jag är därför väldigt tacksam
            för den här debatten.
          </note>
          <note>
            När det gäller de konkreta frågorna, som behovet av att snabbt
            kunna genomföra geoundersökningar med flyg på Öland, tar jag med
            mig det till ministerkollegor i regeringen. Jag vet att det ligger
            på myndigheterna i vår beslutsstruktur, i det här fallet på SGU,
            att prioritera mellan i vilka projekt och områden man behöver
            gå in med insatser. Men jag tar med mig den frågan tillbaka till
            ansvarig minister för SGU , som inte är jag utan som sitter på
            Näringsdepartementet.
          </note>
          <note>
            Samma sak gäller resurserna för kommuner att kunna hantera klimatanpassning
            även vid torka. Min uppfattning är nog att de pengar som kommunerna
            kan söka hos Myndigheten för samhällsskydd och beredskap för klimatanpassning
            går över hela klimatanpassningens område, oavsett om det handlar
            om torka, översvämningar eller andra förebyggande åtgärder. Däremot
            är det mycket möjligt att det finns andra medel för olika typer
            av mer akuta olyckor och katastrofer som kommunerna i det här
            fallet anser att de ska få tillgång till men av olika begränsningsskäl
            inte får. Låt oss därför titta en vända till på den saken.
          </note>
          <note>
            När det gäller resurser för klimatanpassning hos Myndigheten
            för samhällsskydd och beredskap är det frågor som regeringen har
            gått fram tydligt med och ser ett fortsatt stort behov av . Vi
            behöver hjälpa varandra i Sverige. Det kan inte bara vara en fråga
            för det lokala där man har mycket lokal kännedom och kunskap att
            reda ut situationer, utan det här är någonting som vi måste hjälpas
            åt med från såväl stat som region och kommun, och det är därför
            som de här ansvarsfrågorna har varit viktiga.
          </note>
          <note>
            Jag är glad att jag nu har fått till ett uppdrag och en utredning
            kring att titta också på dessa frågor, för jag vet att inte minst
            många kloka kommu ­ ner och regioner under många år har sagt till
            regeringen och tidigare reger ­ ingar att man måste reda ut ansvarsfördelningen
            för att det här ska bli tydligare.
          </note>
          <note>
            Vi står inför en stor utmaning med klimatanpassningar, både när
            det gäller påfrestningar som handlar om att få tillgång till vatten
            där det är ont om det och att det på andra ställen kommer att
            finnas alldeles för mycket vatten. Jag tackar också särskilt för
            inspelen när det gäller synen på nuva ­ rande vattenlagstiftning
            och svårigheter att ens få tillstånd att kunna göra saker som
            troligen är ganska vettiga när vi har torka, till exempel att
            för ­ dröja vatten i marksystemen. Stort tack för detta; jag tar
            det med mig!
          </note>
          <note type="speaker">
            Anf. 8 ANDERS ÅKESSON (C):
          </note>
          <note>
            Fru talman! Än en gång tack för ett samtal i konstruktiv ton,
            statsrådet Romson! Ta också gärna tillfället i akt och kom ned
            till sydöstra Sverige – jag är alldeles övertygad om att exempelvis
            länsstyrelsen kan ge en mycket faktaspäckad beskrivning av läget,
            och det är ju en del av vår statliga myndighetsstruktur.
          </note>
          <note>
            Jag ställde tre frågor. Den första gällde att skyndsamt anpassa
            regelverket ur ett markavvattningsperspektiv relaterat till kommande
            eller nuvarande lagstiftning. Där noterar jag att statsrådet tar
            med sig bilden. Det är jag glad för. Sverige är ett stort land,
            och det är många olika verkligheter.
          </note>
          <note>
            Jag frågade statsrådet om möjligheten att med statliga medel
            stötta kommunernas strävan att hitta permanenta och stabila grundvattenreservoarer.
            Där fick jag ett lite mer svävande svar. Men statsrådet tar med
            det in i regeringskollektivet, och det är viktigt.
          </note>
          <note>
            Man kan skicka med en jämförelse som ett bra argument. Hade det
            varit de t omvända, att ett regn hade orsakat att banvallar eller
            vägbankar hade spolats bort, hade givetvis myndigheten Trafikverket
            omedelbart fått göra det som ligger inom dess uppdrag, att skyndsamt
            återställa den samhällsviktiga transportinfrastrukturen. Den är
            förvisso statlig, och det är skillnaden. Men vi måste hjälpas
            åt i det här landet. Jag noterar noteringen och viljan att ta
            med sig frågan. Det tycker jag är bra. Vi måste börja tänka annorlunda.
          </note>
          <note>
            I fråga om fossilgas är statsrådet lite mer försiktig och uttalar
            regeringens allmänna hållning. Den är bra, och den delar jag.
            Men jag och framför allt människor i sydöstra Sverige skulle vilja
            se lite mer action på området. Det är en utomordentlig provokation
            att samtidigt som människors brunnar sinar notera att företag
            söke r att få borra. Tack för svaret!
          </note>
          <note type="speaker">
            Anf. 9 Klimat- och miljöminister ÅSA ROMSON (MP):
          </note>
          <note>
            Fru talman! Jag ska återigen tacka för en bra diskussion. Jag
            tar med mig flera frågor till mina ministerkollegor och myndighetsstrukturen.
            Jag hoppas att vi kan återkomma om dem skyndsamt. Jag vill också
            rikta en extra tanke åt den landsända som även för mig är väldigt
            kär. Det är ett fantastiskt landskap. Jag återvänder gärna till
            Öland. Jag har varit där e tt par gånger, och jag återvände r
            gärna i egenskapen av att titta på frågorna. Vi får se när det
            kan komma.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2015/16:550 om Kemikalieinspektionens
            uppdrag
          </note>
          <note type="speaker">
            Anf. 10 Klimat- och miljöminister ÅSA ROMSON (MP):
          </note>
          <note>
            Fru talman, ledamöter och åhörare! Jonas Jacobsson Gjörtler har
            frågat mig om jag och regeringen är beredd a att vidta ett antal
            åtgärder vad gäller Kemikalieinspektionens arbete med godkännande
            av bekämpningsmedel och i så fall när och på vilket sätt.
          </note>
          <note>
            Jonas Jacobsson Gjörtler tar upp följande punkter. De är ganska
            många, men jag ska läsa upp dem:
          </note>
          <note>
             att ge Kemikalieinspektionen tydlig instruktion att sträva
            efter harmo ­ nisering med övriga EU-länder, även i myndighetens
            egna beslut av ­ seende godkännanden och dispenser för växtskyddsmedel
          </note>
          <note>
             att ge Kemikalieinspektionen i uppdrag att bättre och i ökad
            omfattning tillämpa systemet med ömsesidigt godkännande med andra
            EU-länder
          </note>
          <note>
             att utvärdera hur Kemikalieinspektionen lever upp till sin
            instruktion i § 4 punkt 4 i förordning 2009:947
          </note>
          <note>
             att ge Kemikalieinspektionen tydligare uppdrag att samverka
            med andra berörda myndigheter, såsom Jordbruksverket
          </note>
          <note>
             att ge Kemikalieinspektionen tydligare uppdrag att samverka
            med berörda företag, exempelvis via branschorganisationer
          </note>
          <note>
             att ge Kemikalieinspektionen i uppdrag att i avvägningen inför
            myndighetens beslut tydligare beakta konsekvenser och göra helhetsbedömningar
            av hur bäst nytta uppnås på lång sikt.
          </note>
          <note>
            Fru talman! Jag konstaterar inledningsvis att lagstiftningen
            för växtskyddsmedel är EU-harmoniserad genom förordning 1107/2009
            om utsläppande på marknaden av växtskyddsmedel. Syftet med prövningen
            är att säkerställa en hög skyddsnivå både för människors och djurs
            hälsa och för miljön samt att förbättra den inre marknadens funktionssätt
            och samtidigt förbättra jordbruksproduktionen. Kemikalieinspektionen
            ansvarar för prövning som sker efter ansökan av den som vill sälja
            en produkt på marknaden i Sverige. Besluten kan överklagas till
            domstol.
          </note>
          <note>
            Fru talman! Det är inte min uppgift att uttala mig om Kemikalieinspektionens
            tillämpning av regelverket. Det är heller inte min eller reger
            ­ ingens uppgift att ge instruktioner eller uppdrag till myndigheten
            om tillämpningen av EU-rättsakter.
          </note>
          <note>
            EU:s förordning reglerar också ett förenklat förfarande av ömsesidigt
            erkännande av produktgodkännanden. Genom detta förfarande kan
            innehavaren av ett produktgodkännande ansöka om produktgodkännande
            av samma växtskyddsmedel för samma användning och enligt jämförbar
            jordbrukspraxis i en annan medlemsstat. Den medlemsstat till vilken
            en sådan ansökan lämnas in ska som utgångspunkt godkänna det berörda
            växtskyddsmedlet på samma villkor som den medlemsstat som ursprungligen
            prövade ansökan. I båda fallen gäller att en medlemsstat under
            vissa omständigheter kan frångå slutsatserna i den bedömning som
            den andra medlemsstaten har gjort och vägra att godkänna växtskyddsmedlet
            på sitt territorium om den, på grund av sina specifika miljö-
            eller jordbruksförhållanden, har skäl att anse att den aktuella
            produkten utgör en oacceptabel risk för människors eller djurs
            hälsa eller för miljön.
          </note>
          <note>
            EU:s förordning reglerar också undantagsbestämmelser om nödsitua
            ­ tioner på växtskyddsområdet. I vardagsspråk brukar dessa benämnas
            dispenser. Genom undantag får en medlemsstat i särskilda fall
            tillåta att ett växtskyddsmedel under högst 120 dagar släpps ut
            på marknaden för begränsad och kontrollerad användning om en sådan
            åtgärd framstår som nödvändig på grund av en fara som inte kan
            avvärjas på annat rimligt sätt. Den berörda medlemsstaten ska
            genast underrätta övriga medlemsstater och kommissionen om den
            vidtagna åtgärden och bifoga detaljerad information om situationen
            och alla åtgärder som vidtagits för att säkerställa konsumenternas
            säkerhet.
          </note>
          <note>
            Kemikalieinspektionen rådfrågar Livsmedelsverket vad gäller rest
            ­ haltsbedömningar samt Statens jordbruksverk vad gäller effektivitets
            ­ bedömningar när det gäller produktgodkännande för växtskyddsmedel.
            Myndigheten har regelbundna dialoger med berörda branschorganisationer
            och företag. Under året har myndigheten på sin webbplats publicerat
            en tydli ­ gare beskrivning av handläggningsprocessen och utvecklat
            texterna om bekämpningsmedel för att tydliggöra tillämpningen
            av gällande regler. För att underlätta för sökande företag har
            Kemikalieinspektionen också ut ­ vecklat guider för ansökan om
            godkännande av bekämpningsmedel. Myndigheten har även i samråd
            med Lantbrukarnas Riksförbund tagit fram en vägledning för ansökan
            om att tillåta utsläppande på marknaden av ett växtskyddsmedel
            i en nödsituation på växtskyddsområdet.
          </note>
          <note type="speaker">
            Anf. 11 JONAS JACOBSSON GJÖRTLER (M):
          </note>
          <note>
            Fru talm an! Tack för svaret, statsrådet!
          </note>
          <note>
            I dag tvingas många bönder avveckla verksamhet som de har drivit
            under lång tid beroende på de tuffa ekonomiska realiteter som
            råder för närvarande. Vi ser också livsmedelsproduktion som flyttar
            eller som man tvingas lägga ned därför att möjligheten att driva
            verksamhet här i Sverige bedöms vara sämre än vad den är på andra
            håll. Detta sker trots våra i grunden ganska goda naturliga förutsättningar
            att ha jordbruksverksamhet i vårt land. Så borde det naturligtvis
            inte vara. Men man får konstatera att politiken under lång tid
            tyvärr har varit mer en del av problemet än en del av lösningen
            , som den borde vara.
          </note>
          <note>
            Vi har en rad svenska särregler, höga skatter och omfattande
            administrativ börda. Sammantaget innebär det merkostnader för
            svenska bönder och för svenska livsmedelsföretag. Det är viktigt
            att vi kan vända den utvecklingen och i stället verka för att
            villkoren för jordbruket blir mer lika villkoren i övriga länder.
            Det gäller framför allt inom EU, eftersom vi befinner oss på samma
            marknad. Det kommer att krävas regelförenklingar, minskad byråkrati,
            förbättrad samordning mellan olika myndigheter och minskade administrativa
            kostnader.
          </note>
          <note>
            Vi har ett konkret, högst aktuellt och närmast akut problem som
            jag tar upp i min interpellation. Det gäller Kemikalieinspektionen
            , som i en rad fall gör helt andra bedömningar och tolkningar
            av EU:s regelverk än vad motsvarande myndigheter gör i andra länder.
            Myndigheten väger inte in de effekter på helheten som blir följden
            av de beslut den fattar. Det är en form av stuprörstänkande som
            är ett generellt problem i alla sammanhang, och särskilt när myndigheter
            ägnar sig åt det. På det här området blir det närmast förödande
            effekter.
          </note>
          <note>
            Kemikalieinspektionen fattar beslut helt utan hänsyn till hur
            odlingen påverkas eller vilka miljöeffekterna blir om importen
            från andra länder utan våra miljökrav i stället ökar som en följd
            av myndighetens beslut. Man kan med fog ställa sig frågan: Vilken
            blir egentligen miljönyttan av att svensk lökodling slås ut till
            följd av att Kemikalieinspektionen inte godkänner användningen
            av ett växtskyddsmedel? I stället importeras lök från andra länder,
            till exempel Holland och Frankrike, där man använder fem gånger
            så mycket av samma växtskyddsmedel som vi i Sverige i dag inte
            vill godkänna men som vi har använt här tidigare. På vilket sätt
            skulle detta vara bra för miljön, och på vilket sätt skulle det
            vara bra för svenska konsumenter att vi stänger ned den svenska
            odlingen och importerar motsvarande produkter från länder som
            använder många gånger mer av samma växtskyddsmedel som den svenska
            myndigheten vill förbjuda?
          </note>
          <note>
            Fru talman! Det är allvar nu, och jag tycker inte att det riktigt
            håller att regeringen passivt tittar på och försöker vifta bort
            det här. Man måste agera nu. Regeringen måste agera, och vi måste
            göra vad vi kan för att säkerställa att vi har fungerande konkurrensvillkor
            för jordbruket.
          </note>
          <note>
            Statsrådet nämner i sitt svar att hon inte tycker att det är
            hennes uppgift att uttala sig om hur Kemikalieinspektionen tillämpar
            regelverket. Jag delar inte den uppfattningen. Jag tycker att
            regeringen har många möjligheter att styra myndigheterna. Det
            är så vi har reglerat saker i Sverige. Att statsrådet ensam talar
            om vad myndigheten ska göra i ett enskilt ärende går inte, men
            det är klart att regeringen som helhet kan ge tydliga direktiv
            till en myndighet som Kemikalieinspektionen om hur den ska jobba
            med de här frågorna. Den direktivrätten har ju regeringen. Man
            kan också jobba med mål- och resultatdialog med myndigheten för
            att komma till rätta med detta.
          </note>
          <note>
            Vad är regeringen och ministern beredda att göra när det gäller
            Kemikalie ­ inspektionen och det faktum att besluten i fall efter
            fall så totalt skiljer sig från den bedömning som görs i andra
            EU-länder?
          </note>
          <note type="speaker">
            Anf. 12 JAN R ANDERSSON (M):
          </note>
          <note>
            Fru talman! Jag ska även fortsatt uppehålla mig vid södra Öland.
            Jonas Jacobsson Gjörtler tog förtjänstfullt upp frågan i det stora
            perspektivet. Jag skulle vilja gå ned till det praktiska perspektivet.
          </note>
          <note>
            I november beslutade ungefär hundra jordbrukare på Öland att
            de skulle plantera lök och bönor. Det är ungefär så det går till
            för de flesta jordbrukare – innan säsongen börjar tittar man på
            vilken efterfrågan som finns och upprättar kontrakt för den produktion
            man ska ha.
          </note>
          <note>
            För några veckor sedan sådde man löken, som ska växa och bli
            stark. Sverige har ganska goda förutsättningar att producera både
            lök och bönor, särskilt på Öland. Men för en tid sedan fattade
            Kemikalieinspektionen ett beslut om att vissa växtbekämpningsmedel
            inte får användas. Det gör att kostnaderna för den produktion
            som redan finns i marken förmodligen kommer att tre- eller fyrdubblas.
            Jordbrukarna kommer alltså aldrig att kunna räkna hem de produkter
            som de nu har planterat.
          </note>
          <note>
            Två veckor från och med i dag ska man så nästa produkt: bönor,
            som är en växande produkt i Sverige – framför allt på Öland, där
            man har ett odlingsklimat som är väldigt bra för just bönor. Man
            ska så dem om två veckor. Men förmodligen kommer man inte att
            göra det, för om man inte får besked om att man kan använda de
            växtbekämpningsmedel som får användas i alla andra EU-länder ser
            man inga förutsättningar att odla den här produkten.
          </note>
          <note>
            Därmed kommer vi att ta bort en produkt från svensk jordbruksmarknad
            som har varit den starkast växande och väldigt bra ur både jordbrukssynvinkel
            och produktionssynvinkel.
          </note>
          <note>
            Det är bra för jordbruksmarken att man växlar grödor från år
            till år, och baljväxter tillför mycket naturlig näring till marken.
          </note>
          <note>
            Det är bra för att det är en produkt som tillför protein utan
            att, som kor och andra produkter gör, tillföra en hel del koldioxid
            till det naturliga kretsloppet.
          </note>
          <note>
            Det är också en produkt som många bönder tycker är bra eftersom
            de kan tjäna pengar på den och det finns en stark efterfrågan.
            Man har under några år fördubblat produktionen och tittar även
            på att börja odla produkten på Gotland. Men förmodligen kommer
            det att bli sista året man odlar den här produkten eftersom man
            inte kan räkna hem produktionen av den.
          </note>
          <note>
            Man kan säga att det finns en europeisk harmonisering. Ja, det
            finns det. Men den speciallagstiftning eller den tillämpning av
            lagstiftningen vi har i Sverige gör att Sverige är det land i
            Europa som har minst antal godkända växtbekämpningsmedel. Sverige
            har också den tuffaste kontrollen och den tuffaste regleringen
            av hur de här växtbekämpningsmedlen ska användas.
          </note>
          <note>
            I slutändan gör det att vi förmodligen har några av de bästa
            produkterna. Vi förorenar marken väldigt lite, och vi har väldigt
            små spår av växtbekämpningsmedel i våra livsmedelsprodukter. Därför
            tror jag att vi kan säga att vi har de bästa produkterna – som
            nu håller på att slås ut från den svenska marknaden.
          </note>
          <note>
            Du säger att du inte vill ministerstyra, Åsa Romson, men i slutändan
            är det ändå du som har ansvaret. Den öländske eller skånske bonden
            som producerar bönor eller lök frågar inte efter ministerstyre,
            utan han frågar vad du kan göra för att rädda den här näringen.
          </note>
          <note>
            Min fråga till dig är: Vad ska du göra för att inte gå till historien
            som den minister som lade ned svensk lök- och bönproduktion?
          </note>
          <note type="speaker">
            Anf. 13 Klimat- och miljöminister ÅSA ROMSON (MP):
          </note>
          <note>
            Fru talman! Tack för engagerade inlägg om en väldigt viktig näringslivsgren
            för Sverige! Det är den inte bara rent ekonomiskt och för att
            den medför arbetstillfällen i stora delar av landet utan också
            för att varje land behöver en stabil och utvecklad livsmedelsproduktion.
            Det är också en del av vår säkerhetsmässiga grundstruktur.
          </note>
          <note>
            Det är naturligtvis angeläget för regeringen att säkerställa
            goda villkor för jordbruksnäringen. Det är också med de ingångarna
            som regeringen har tillsatt och i bred diskussion arbetar med
            en nationell livsmedelsstrategi. Målsättningen är att ge förutsättningar
            för att öka produktionen av livsmedel i Sverige.
          </note>
          <note>
            Jag vill också säga att vi har en otroligt engagerad och medveten
            konsumentkår i Sverige. De svenska konsumenterna är väldigt stolta
            över de svenskproducerade varorna. De litar på svenska produkter,
            och i mätningar och analyser får de också rätt av forskare i sin
            analys att man kan lita på svenska produkter.
          </note>
          <note>
            Svenska produkter innehåller nu för tiden – åtminstone generellt
            och inte till enstaka exempel sett – minskande halter av bland
            annat rester från bekämpningsmedel. Det är någonting oerhört värdefullt
            för Sverige och jordarna men framför allt för konsumenterna, inte
            minst de som vill kunna lita på produkterna och att vi får bort
            så mycket gifter som möjligt ur systemet.
          </note>
          <note>
            När det gäller EU:s regelverk talar vi ändå om regelverk som
            är, vill jag betona, harmoniserade och samordnade i hela EU. Det
            är alltså regelverk som vi i Europeiska unionen gemensamt har
            kommit överens om. Det är också regler som tillämpas nationellt
            utifrån att det är ett harmoniserat regelverk. Det betyder att
            de avvikelser som finns måste läggas inom de ramar som regelverket
            tillåter.
          </note>
          <note>
            Jag redogjorde ganska detaljerat i svaret för hur Kemikalieinspek
            ­ tionen hanterar frågan. Jag redogjorde också för – och jag vill
            betona att det är viktigt för mig och för landsbygdsministern,
            som hanterar jordbruks ­ frågorna också ur näringssynvinkel –
            att de myndigheter som gemensamt hanterar de här frågorna, däribland
            Kemikalieinspektionen som beslutande myndighet för utsläppande
            på marknaden av växtskyddsmedel, rådfrågar Livsmedelsverket vad
            gäller resthaltsbedömning och Statens jordbruks ­ verk vad gäller
            effektivitetsbedömning i fråga om till exempel produkt ­ godkännanden.
            De här dialogerna är oerhört viktiga.
          </note>
          <note>
            Det är också oerhört viktigt att myndigheten i sina regelbundna
            dialoger med berörda branschorganisationer och företag tar in
            ytterligare information. Detta ska ligga till grund för bedömningarna
            av vad som är inom regelverket, vilket behov marknaden har, vilka
            andra möjligheter som finns och vilken miljöpåverkan det här har.
            Det är den sammanvägda bedömningen av det som ligger till grund.
          </note>
          <note>
            Exakta bedömningar och tillämpningar av de här reglerna är inte
            min eller någon av mina regeringskollegors uppgift att uttala
            sig om eftersom det är domstolar som har möjlighet att pröva reglerna
            i slutändan.
          </note>
          <note type="speaker">
            Anf. 14 JONAS JACOBSSON GJÖRTLER (M):
          </note>
          <note>
            Fru talman! Tack, Åsa Romson, för svaret!
          </note>
          <note>
            Statsrådet tar upp det här med livsmedelsstrategin. Jag vill
            gärna hålla med om att det är ett viktigt och bra arbete. Vi hoppas
            fortfarande att det ska bli ett bra resultat av livsmedelsstrategin
            även om arbetet har dragit ut lite på tiden.
          </note>
          <note>
            Jag vill ändå säga att det där delvis är en annan fråga, för
            det där handlar om att skapa bra konkurrensförutsättningar på
            lång sikt för jordbruk och livsmedelsproduktion.
          </note>
          <note>
            Vi måste också kunna hantera akuta och konkreta frågor som är
            ett problem här och nu, och här upplever jag inte att statsrådet
            svarar på de frågor och de problem som vi ser.
          </note>
          <note>
            Statsrådet nämner att vi har låga halter i produkterna som odlas
            i Sverige, och att vi har liten användning tog jag upp i mitt
            tidigare inlägg. Det blir fortfarande svårt för mig att förstå
            varför vi ska slå ut svensk lökodling, till exempel, och importera
            produkter från länder som använder fem gånger så mycket av det
            växtskyddsmedel som nu inte är tillåtet i Sverige. Den logiken
            haltar ju betänkligt. Svenska konsumenter gillar de svenska produkterna
            för att de har god kvalitet och för att man använder lite av de
            här växtskyddsmedlen. Nu riskerar Kemikalieinspektionens beslut
            att slå ut dessa odlingar helt. Jag har svårt att se nyttan med
            det.
          </note>
          <note>
            Åsa Romson tar upp att vi har ett harmoniserat regelverk. Ja,
            det är ju just det vi har – men Sverige tillämpar det inte. Det
            är en del av en problemet. Det kom en rapport från EU:s kontor
            för livsmedel och veterinära frågor, FVO, där man tittade på detta
            med ömsesidigt erkännande. Man konstaterade i sin slutrapport
            att systemet med ömsesidigt erkännande inte tillämpas i Sverige,
            främst på grund av Sveriges beslut att inte acceptera utvärderingar
            som har gjorts av annan medlemsstat. Detta beskrivs i Konkurrenskraftsutredningens
            slutrapport, som kom för ungefär ett år sedan.
          </note>
          <note>
            Av den tabellsammanställning man har gjort kan jag konstatera
            att vi i Sverige har godkänt en ansökan om ömsesidigt erkännande
            – en. Det bidrar till slutsatsen att Sverige inte tillämpar systemet.
            Det är detta som är huvudregeln; det är alltså detta som ska gälla
            i normalfallet. Man får dock lov att göra undantag om det finns
            särskilda skäl. Men jag har svårt att förstå hur det skulle kunna
            vara så att just Sverige, och enbart Sverige, har så speciella
            skäl att vi kan göra undantag i alla fall utom just ett. Det är
            någonting som haltar här, och jag tror att statsrådet ser det
            också.
          </note>
          <note>
            Det finns många exempel på detta, men det finns tre konkreta
            exempel som slår hårt just nu . Det första är växtskyddsmedlet
            Stomp, som vi har tagit upp tidigare. Det handlar alltså om lökodlingen.
            Medlet får användas i alla EU-länder utom i Sverige, där det är
            förbjudet men där man har gett dispens.
          </note>
          <note>
            Det andra exemplet är växtskyddsmedlet Modesto, vilket man hade
            sökt dispens för att få använda vid odling av vårraps och vårrybs
            i Mellansverige. Där har Kemikalieinspektionen sagt nej. Det får
            dock användas i andra länder, som Estland, Finland, Danmark och
            Storbritannien, som konkurrerar med oss. Det riskerar att odlingen
            av dessa grödor slås ut och att vi får importera oljeväxterna
            eller oljan från till exempel Storbritannien, där man alltså an
            vänder det medel vi i Sverige nu helt säger nej till.
          </note>
          <note>
            Det tredje exemplet är växtskyddsmedlet Pirimor. Det tror jag
            är bekant för en del, för det används bland annat när man odlar
            ärtor – som ju bland annat Findus producerar, paketerar och säljer
            med stor framgång. Detta växtskyddsmedel får man inte längre använda,
            vilket innebär en klar konkurrensnackdel för svenska odlare jämfört
            med konkurrenter i Storbritannien och Tyskland , där man får lov
            att använda medlet.
          </note>
          <note>
            Jag tycker fortfarande att ministern är svaret skyldig här. Regeringen
            kan göra saker – man kan ge tydliga direktiv och uppdrag till
            Kemikalieinspektionen – och jag vill fortsätta fråga om Åsa Romson
            är beredd att göra någonting alls för att komma till rätta med
            problemet och säkerställa konkurrenskraften för svenskt jordbruk.
          </note>
          <note type="speaker">
            Anf. 15 JAN R ANDERSSON (M):
          </note>
          <note>
            Fru talman! För ett tag sedan såg vi en minister och partiledare
            som åkte ned till Bjuv och protesterade mot att en produktionsanläggning
            stängde där. Jag kan garantera att ingen minister eller partiledare
            kommer att finnas på plats när 110 lökodlare och bönodlare på
            Öland upphör med sin produktion.
          </note>
          <note>
            Jag blir lite fundersam när ministern säger att det är en sammanvägd
            bedömning. Precis som Jonas Jacobsson Gjörtler har redovisat är
            det nämligen en ganska ensidig bedömning i varje fall, och vi
            har mycket svårare produktionsförhållanden för svenska jordbrukare.
            Det gör egentligen att vi skickar ut vår jordbruksproduktion.
            I miljöbalken säger man att vi inte ska exportera vår miljöbelastning,
            men det är ju precis det som nu sker. På grund av den tillämpning
            av reglerna som Kemikalieinspektionen gör upphör produktionen
            i Sverige och sker på ett sämre sätt på annan plats – dessutom
            med transporter, som kommer in i produktionspriserna.
          </note>
          <note>
            Det är klart att det inte finns någon risk- kontra nyttobedömning;
            hade man gjort en sådan hade man ju förstått att den svenska produktionen
            sker till en lägre miljöbelastning och till lägre koldioxidutsläpp,
            vilket gör att vi får en bättre produkt i slutändan. Hade man
            gjort en sammanvägd bedömning hade man kommit fram till detta,
            men det kan man ju inte göra om man fattar beslutet som innebär
            att svensk lök- och bönodling kommer att upphöra.
          </note>
          <note>
            Där finns någonting regeringen faktiskt kan göra. Man kan säga:
            Vi vill att vi ska ha den sammanvägda bedömningen, för vi ser
            att det är en stor risk att vi upphör med all svensk jordbruksproduktion
            på sikt. Därför är min fråga om du vill vara den minister som
            är ansvarig för att den sista löken planterades under din regeringstid
            i Sverige, Åsa Romson.
          </note>
          <note type="speaker">
            Anf. 16 Klimat- och miljöminister ÅSA ROMSON (MP):
          </note>
          <note>
            Fru talman! Jag tackar för en viktig debatt som gäller en av
            Sveriges viktigare näringsgrenar, som jag sa.
          </note>
          <note>
            Regeringen är väldigt angelägen om att konkurrensmöjligheterna
            för det svenska jordbruket och framför allt dess utvecklingsmöjligheter
            är goda. Vi ser att det är en viktig näring – kanske egentligen
            inte alltid främst som den största exportnäringen utan framför
            allt som en viktig säkerhetsnäring för Sverige. Inte minst ger
            den jobb och utveckling i hela landet. Det är alltså ett angeläget
            område, och vi jobbar som sagt brett med frågorna.
          </note>
          <note>
            Jag är också medveten om att Konkurrenskraftsutredningen kom
            fram till ett antal slutsatser och att det bereds i Regeringskansliet
            under landsbygdsministern. Vi får alltså återkomma i saken.
          </note>
          <note>
            Samtidigt ska vi ju slå vakt också om konsumenternas stora tilltro
            till de svenska produkterna. Jag tror nämligen att det är en viktig
            konkurrens- och utvecklingsfaktor för det svenska jordbruket att
            det också fortsätter att ha ett gott renommé bland de svenska
            konsumenterna. Det handlar om att de litar på att produkter är
            säkra, att det inte finns bekämpningsmedelsrester och att man
            inte medverkar till att sprida gifter i miljön.
          </note>
          <note>
            Med detta vill jag tacka de två debattörerna för en trevlig debatt,
            fru talman.
          </note>
          <note type="speaker">
            Anf. 17 JONAS JACOBSSON GJÖRTLER (M):
          </note>
          <note>
            Fru talman! Jag tackar statsrådet.
          </note>
          <note>
            Jag tycker att statsrådet kommer med lite dubbla besked. Det
            är en viktig näring, säger Åsa Romson och talar sig varm för att
            det är viktigt med svenskt jordbruk inte bara för export utan
            också för att vi ska kunna konsumera produkterna här hemma. Samtidigt
            verkar statsrådet beredd att stillatigande titta på när en av
            statens myndigheter, som regeringen faktiskt har kontroll över,
            slår undan benen för svensk odling av lök, vårraps, vårrybs, ärtor
            och så vidare. Jag har väldigt svårt att få ihop detta.
          </note>
          <note>
            Det finns verktyg. Vi har föreslagit fem konkreta åtgärder regeringen
            skulle kunna vidta. Man skulle kunna fatta beslut om detta i princip
            direkt. Det är tydliga instruktioner och tydliga uppdrag till
            Kemikalieinspek ­ tionen om hur den skulle kunna hantera detta
            för att rädda svenskt jordbruk. Vi får återkomma, säger Åsa Romson.
            Jag tror att det är det som är pro ­ blemet här, det vill säga
            att allting handlar om att vänta och se. Man spar ­ kar iväg saker
            i långa utredningar som tar lång tid och förhoppningsvis kan landa
            i några förslag längre fram, men den här frågan är akut här och
            nu.
          </note>
          <note>
            Om vi inte agerar nu kommer vi inte att ha någon lökodling. Vi
            kommer inte att ha odling av raps och rybs, och vi kommer inte
            att ha någon odling av ärtor att tala om i Sverige. Jag tycker
            att det är ett märkligt sätt att slå vakt om konsumenternas tilltro
            till de svenska produkterna att göra det genom att slå undan benen
            för de svenska produkterna. Vad ska konsumenterna köpa då? Vi
            måste ha fungerande konkurrensförutsättningar. Vi kan inte ha
            en myndighet som gör helt andra tolkningar av regelverken än vad
            som görs i andra länder, och det är det Kemikalieinspektionen
            gör just nu.
          </note>
          <note>
            Jag skulle önska att Åsa Romson tog frågan på lite större allvar
            och vågade ge lite tydligare besked om vad hon är beredd att göra
            för att komma till rätta med detta.
          </note>
          <note type="speaker">
            Anf. 18 Klimat- och miljöminister ÅSA ROMSON (MP):
          </note>
          <note>
            Fru talman! Det är naturligtvis inte så att regeringen stillatigande
            vill se några delar av livsmedelsnäringen gå under isen och sluta
            producera svenska jordbruksprodukter med hög kvalitet. Det är
            angeläget att vi gör det i Sverige, och det är angeläget att vi
            tar ansvaret att göra det på ett säkert och miljö- och hälsomässigt
            bra sätt. Det är någonting inte minst svenska jordbrukare har
            slagit vakt om och som svenska myndigheter har utgått från är
            en gemensam grund.
          </note>
          <note>
            Det gemensamma regelverket i EU bygger på att man ska ta hänsyn
            i de här leden. Det finns indikationer på att samma regler används
            olika i olika länder – jag håller med, och jag läser samma rapporter.
            Det är naturligtvis också en fråga för Sverige, alltså att agera
            för att säkerställa att reglerna fullföljs när det gäller hänsynen
            i andra länder. Vi kan inte ha en pokersituation där lantbrukare
            i vissa länder får fördelar och kan använda vissa undantag i lagstiftningen
            som inte är tillämpbara i ett bredare perspektiv under väldigt
            lång tid. Det är naturligtvis en konkurrensnackdel, och vi måste
            givetvis agera ansvarsfullt utifrån den gemensamma marknaden och
            säkerställa att också andra länder tar det ansvaret.
          </note>
          <note>
            Jag tar absolut till mig den situations- och lägesbeskrivning
            ledamöterna gör. Regeringen ser allvarligt på situationen, och
            vi kommer att återkomma i frågan. Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:532 om Samhalls utveckling
          </note>
          <note type="speaker">
            Anf. 19 Arbetsmarknadsminister YLVA JOHANSSON (S):
          </note>
          <note>
            Fru talman! Ali Esbati har frågat mig om jag avser att i kommande
            direktiv för översyn av Samhall kritiskt belysa bolagets tilltagande
            fokusering av verksamhet till bemanning inom servicebranschen.
            Frågeställaren frågar också om jag avser att i någon form involvera
            medarbetare och fackliga organisationer i analysen av Samhalls
            utveckling.
          </note>
          <note>
            Samhalls uppdrag är att skapa utvecklande jobb för personer med
            funktionsnedsättning som medför nedsatt arbetsförmåga. Det är
            Arbetsförmedlingen som anvisar personer till Samhall vid en anställning.
            En sådan anställning kan ske för personer som inte kan få ett
            annat arbete än skyddat arbete samt vars behov inte kan tillgodoses
            genom andra insatser.
          </note>
          <note>
            Sysselsättningsgraden bland dem som har en funktionsnedsättning
            som medför nedsatt arbetsförmåga är betydligt lägre än för övriga
            i befolkningen, och antalet arbetslösa med funktionsnedsättning
            som finns hos Arbetsförmedlingen är fortfarande på mycket höga
            nivåer. Många har också mycket långa arbetslöshetstider. Arbetsmarknadssituationen
            för dessa personer måste förbättras. Det finns en rad olika insatser
            för att öka möjligheterna till jobb för personer med funktionsnedsättning
            med nedsatt arbetsförmåga, till exempel lönebidrag. När dessa
            insatser inte har varit tillräckliga har skyddat arbete hos Samhall
            varit, och bör fortsätta vara, en insats för de personer med funktionsnedsättning
            med nedsatt arbetsförmåga som har allra svårast att få ett arbete.
          </note>
          <note>
            Vid olika tillfällen har kritiska synpunkter framförts om att
            det inte alltid är de personer med funktionsnedsättning som har
            svårast att få ett jobb som anvisas till Samhall. Jag tar kritiken
            på allvar och vill säkerställa att det är dessa personer som får
            anställning på Samhall.
          </note>
          <note>
            Vi behöver få mer kunskap om processen från det att Arbetsförmed
            ­ lingen bedömer att en person har en funktionsnedsättning med
            nedsatt arbetsförmåga till vilka som faktiskt anvisas och erbjuds
            anställning i Samhall. Jag kommer att ta initiativ för att säkra
            kunskap i denna fråga. Samhall ska erbjuda trygga och utvecklande
            arbeten över hela landet.
          </note>
          <note type="speaker">
            Anf. 20 ALI ESBATI (V):
          </note>
          <note>
            Fru talman! Jag vill tacka Ylva Johansson för svaret. Jag noterar
            att hon tar kritiken på allvar och vill säkerställa att det är
            personer med nedsatt arbetsförmåga som har svårast att få arbete
            som ska ha nytta av Samhall. Det är bra. Vi är eniga där, och
            jag litar mycket på statsrådets ambitioner där.
          </note>
          <note>
            Mina frågor gick dock lite närmare in på Samhalls vägval. Där
            kan jag tycka att det är synd att ministern inte tar tillfället
            i akt att resonera en del kring de problemställningar som jag
            verkligen tror är viktiga att det resoneras om.
          </note>
          <note>
            Jag tar upp i interpellationen bland annat att den växande andelen
            arbetslösa är klassade som att de har någon form av funktionshinder.
            Det kan delvis bero på att vi i dag vet mer om funktionshinder
            och funktionsvariationer och att det när kraven på arbetsmarknaden
            höjs kan påverka den faktiska arbetsförmågan hos personer med
            funktionshinder. Dessutom vet vi att utförsäkringarna under de
            borgerliga regeringsåren betydde att en stor grupp människor med
            funktionshinder eller långvariga sjukdomar hamnade hos Arbetsförmedlingen
            utan att i praktiken kunna vara på den ordinarie arbetsmarknaden.
          </note>
          <note>
            Men det finns också indikationer på att klassningen för en del
            är ett resultat av långtidsarbetslöshet, alltså att den som har
            varit långtidsarbetslös blir sedd som funktionshindrad på grund
            av sin arbetslöshetssituation, och att man med sin klassning kan
            anvisas till Samhall. Det påverkar ju vilka det är som Samhall
            har att jobba med.
          </note>
          <note>
            Det här är en utveckling som har gått hand i hand med att det
            finns ett avkastningskrav på eget kapital i Samhall och att kraven
            på självfinansiering successivt har ökat. Det kan i sig kanske
            låta effektivt att det finns ett sådant självfinansieringskrav.
            Är det ur ett större samhällsekonomiskt och allmänmänskligt perspektiv
            en lycklig utveckling om Samhall blir mer likt andra affärsdrivande
            bolag eller andra bemanningsföretag?
          </note>
          <note>
            Samhall har gått mer och mer från verkstäder, där anställda i
            eget tempo producerar saker, till att leverera tjänster inom städbranschen,
            fastighetsskötsel och lagerhantering. Jag är övertygad om att
            det här är bra jobb för många inom Samhall. Men jag tror att det
            är en allvarlig brist om lönsamhetskrav och övergripande affärsstrategi
            leder till att de som inte platsar inom de tjänstebranscher som
            jag nämnde, som är tunga branscher fysiskt och psykiskt, inte
            har någon plats alls eller att en del slits ut under de här kraven
            i stället för att utvecklas.
          </note>
          <note>
            Det är därför som jag har frågat om en översyn av verksamhetens
            fokus kan vara aktuell, alltså att Samhall alltmer har utvecklats
            till ett bemanningsföretag inom servicebranschen. Där tycker jag
            inte att jag fick något riktigt svar.
          </note>
          <note>
            Skälet till min andra fråga, den om att involvera medarbetare
            och fackliga organisationer, är att Samhalls ledning i dag är
            väldigt fokuserad på nuvarande strategi, medan det finns andra
            infallsvinklar hos dem som faktiskt gör jobbet. I interpellationen
            nämner jag bland annat ett brev från fackliga företrädare i Samhall
            till Näringsdepartementet för inte så länge sedan. Där lyfter
            de fram problemet med att man inte vet från dag till dag var man
            ska befinna sig och vilka uppgifter man ska ha. Anställda rör
            sig från en kund till en annan och har flera kunder under dagens
            lopp.
          </note>
          <note>
            Jag tycker att det är ganska uppenbart att det här är något som
            kan vara extra tungt, rentav förödande ibland, för personer med
            vissa typer av funk ­ tionshinder. Under sådana omständigheter
            tror jag att en strömlinjeformning av Samhalls verksamhet kan
            gå ut över redan utsatta människor. Då innebär det att vi tappar
            en del av det fina, progressiva och bra med Samhall som idé.
          </note>
          <note>
            Jag skulle gärna vilja höra Ylva Johansson kommentera och resonera
            kring Samhalls allmänna utveckling och inte minst kopplingen till
            arbetsmarknadspolitiken mer brett.
          </note>
          <note type="speaker">
            Anf. 21 Arbetsmarknadsminister YLVA JOHANSSON (S):
          </note>
          <note>
            Fru talman! Tack, Ali Esbati, för den angelägna frågan! Det är
            väldigt viktiga frågor som lyfts fram i den här debatten och interpellationen.
          </note>
          <note>
            Låt mig säga att jag inte har belägg för att det inte skulle
            vara så att Samhall jobbar med de som har allra svårast att få
            arbete på arbetsmarknaden. Men jag vill säkerställa att det verkligen
            är så. Och eftersom det finns en kritik måste jag ändå ta den
            på allvar, och det gör jag.
          </note>
          <note>
            Själva vitsen med Samhall är att Samhall inte ska vara som andra
            bolag och inte vara som ett annat bemanningsföretag utan faktiskt
            ha en alldeles unik roll på den svenska arbetsmarknaden, vilket
            är det som är existensberättigandet för Samhall. Jag utgår från
            att det är så, men jag vill också säkerställa att det är på det
            sättet.
          </note>
          <note>
            Samhall ska vara till för personer med funktionsnedsättning som
            medför nedsatt arbetsförmåga och som inte kan få jobb på annat
            sätt. Många har i dag jobb med trygghetsanställningar eller lönebidrag,
            och många jobbar också inom Samhall. Och Samhall ska vara för
            dem som inte lyckas få jobb på annat sätt.
          </note>
          <note>
            Jag tror att det också finns anledning att fundera över sammansättningen
            och vilken typ av arbeten som finns inom Samhall. Jag har inte
            underlag för att dra slutsatser av den sammansättning av arbeten
            som man i dag har och hur väl de fungerar för de personer som
            Samhall finns till för. Men det är naturligtvis en relevant fråga,
            därför att personer med funktionsnedsättning som medför nedsatt
            arbetsförmåga och som inte har möjlighet att få jobb någon annanstans
            och därmed får jobb på Samhall ser förstås olika ut och har väldigt
            olika typer av arbetsförmåga.
          </note>
          <note>
            Samhalls unika kompetens är att ta till vara arbetsförmågan och
            att utveckla arbetsförmågan, och man gör ett bra arbete där. Men
            det gäller att man då kan erbjuda arbeten som kan motsvara olika
            arbetsförmågor hos olika individer. Så den frågan är relevant
            att ställa. Det måste finnas en mångfald i arbetsuppgifter, och
            det måste också finnas en möjlighet att verka över hela landet.
            Det här är förstås en särskild utmaning för Samhall, eftersom
            arbetsmarknaden och efterfrågan ser väldigt olika ut i olika delar
            av landet.
          </note>
          <note>
            Fru talman! Ali Esbati lyfter också fram den viktiga frågan om
            hur man klassas på Arbetsförmedlingen, och den skulle nästan ges
            utrymme för en egen debatt.
          </note>
          <note>
            Arbetsförmedlingens kodning eller klassning av personer som har
            en funktionsnedsättning som medför nedsatt arbetsförmåga är relaterad
            till arbetsmarknaden och arbetsmarknadens behov. Det är inte förvånande
            om det finns en viss korrelation mellan hur arbetsmarknadens krav
            förändras och de personer som kommer att kodas.
          </note>
          <note>
            Man måste alltid vara uppmärksam på att kodningen eller klassningen
            verkligen leder till att människor får ökad hjälp att komma i
            arbete och att det inte leder till inlåsningseffekt eller stigmatisering.
            Därför är det väsentligt att föra en debatt om klassningen och
            effekten av den.
          </note>
          <note>
            Fru talman! Det absolut viktigaste är att vi kan vända utvecklingen,
            för det har inte varit någon utveckling av sysselsättningsgraden
            för personer med funktionsnedsättning. Den har legat som en död
            mans EKG. Oberoende av konjunkturvariationer är sysselsättningsgraden
            för personer med funktionsnedsättning konstant. Det är inte acceptabelt.
          </note>
          <note>
            Regeringen har för avsikt att bekämpa arbetslösheten och se till
            att människor kommer i arbete. Det har hittills gått i rätt riktning,
            men det återstår mer att göra för personer med funktionsnedsättning.
          </note>
          <note type="speaker">
            Anf. 22 ALI ESBATI (V):
          </note>
          <note>
            Fru talman! Jag tackar statsrådet för svaret.
          </note>
          <note>
            Den här interpellationsdebatten skiljer sig från dem där man
            har en tydlig syn på vad som är fel och vad som bör göras och
            där man vill få statsrådet att säga något eller inte så att man
            kan gå till medierna och säga att det inte var bra.
          </note>
          <note>
            Jag är också genuint fundersam över vad man ska göra, och det
            är bra att statsrådet belyser några av de problemområden som finns.
            Jag hoppas att det kan bli en bra översyn av Samhalls verksamhet.
          </note>
          <note>
            Vi är eniga om att Samhall fyller en viktig funktion och att
            mycket bra sker där i dag. Men när jag har talat med människor
            som har insyn i verksamheten eller finns i verksamheten på olika
            sätt har jag hört att det finns och över tid har funnits en del
            frustration och fundersamhet över de strategiska vägval som Samhalls
            ledning har gjort.
          </note>
          <note>
            Eftersom Samhall är en sådan viktig del av svensk arbetsmarknadspolitik
            är det viktigt att vi kan föra denna typ av samtal i samhällsdebatten.
          </note>
          <note>
            En del av problematiken med kodningen, som Ylva Johansson var
            inne på mot slutet, kan ha att göra med att det har funnits stora
            brister i den övriga arbetsmarknadspolitiken, inte minst under
            de borgerliga regeringsåren.
          </note>
          <note>
            Vad gäller till exempel fas 3 och andra verksamheter för personer
            som står långt från arbetsmarknaden, kanske utan att nödvändigtvis
            ha något tydligt funktionshinder, har det funnits en vilja hos
            många att inte hamna där utan hellre hamna hos Samhall eftersom
            det där finns en bra verksamhet.
          </note>
          <note>
            Då är det andra problem som också behöver lösas samtidigt. Vi
            är till exempel överens om att fas 3 ska avvecklas, och det tror
            jag kommer att spela in på ett positivt sätt i denna diskussion
            och utveckling.
          </note>
          <note>
            Ett problem när Samhall inte fungerar så bra som det ska är att
            det kan finnas fler som hamnar i kommunal daglig verksamhet. Det
            kan vara sämre villkor, mer isolerat och utan handledning – helt
            enkelt inte något egentligt jobb.
          </note>
          <note>
            Då är vi tillbaka till att vi behöver sätta in Samhall och utvecklingen
            där i ett större sammanhang vad gäller arbetsmarknadspolitiken
            och jobbpolitiken.
          </note>
          <note>
            Låt mig använda min sista talarminut till att ytterligare understryka
            det som min andra fråga handlade om. Om man ska göra en bra översyn
            av Samhall är det helt nödvändigt att man lyssnar noga på fler
            än företagsledningen – inte för att uttrycka någon allmän misstänksamhet
            mot dem, men det finns olika perspektiv.
          </note>
          <note>
            Inte minst när det gäller att olika arbetsförmågor ska tas till
            vara finns det en motsättning mellan att renodla Samhalls verksamhet
            till att bli mer ett bemanningsföretag inom tjänstebranschen och
            att det finns människor inom Samhalls verksamhet som har väldigt
            olika typer av funktionshinder och behov. Renodlar man alltför
            mycket kan det verkligen gå ut över personer som helt enkelt inte
            passar för att ha till exempel ett städjobb eller ett lagerjobb
            inom Samhall, även om det fungerar bra för många andra.
          </note>
          <note type="speaker">
            Anf. 23 Arbetsmarknadsminister YLVA JOHANSSON (S):
          </note>
          <note>
            Fru talman! Det är självklart alltid viktigt att lyssna på de
            anställdas synpunkter. Jag utgår från att ledningen också gör
            det.
          </note>
          <note>
            Det finns ett behov av en översyn av Samhall. Jag vill dock inte
            utlova en jättestor och jättebred översyn, för jag ser samtidigt
            behov av att vi kan agera och säkerställa att vi har en väl fungerande
            verksamhet relativt snabbt.
          </note>
          <note>
            Det är två saker som jag skulle vilja titta närmare på. Det första
            är att säkerställa att det är de personer som är avsedda i målgruppen,
            det vill säga de som har svårast att få jobb, som Samhall tar
            sig an.
          </note>
          <note>
            Det andra handlar om att vi med gemensamma ansträngningar har
            utökat antalet utvecklingsanställningar inom Samhall. Dessa gäller
            framför allt yngre personer där alla möjligheter inte är uttömda
            men där man utnyttjar anställningen på Samhall för den särskilda
            kompetens som Samhall har att stärka människors arbetsförmåga
            för att komma vidare. Det är ingen livstidsanställning utan en
            tidsbegränsad anställning, en utvecklingsanställning.
          </note>
          <note>
            Det är ett relativt nytt inslag, och det skulle vara intressant
            att följa upp hur det har fungerat och vilka effekter det har
            fått. Det är något som jag själv tror mycket på, men för att vara
            säker på att det fungerar behöver vi ta reda på vad utfallet faktiskt
            är.
          </note>
          <note>
            Det är viktigt att man inom Samhall använder sin förmåga att
            stärka människors arbetsförmåga så att de kommer vidare och kan
            utvecklas, och jag bedömer att man är duktig på det.
          </note>
          <note>
            Regeringens synsätt när det gäller människor som är arbetslösa
            generellt och personer med funktionsnedsättning som medför nedsatt
            arbetsförmåga speciellt är att alla människor har resurser. Det
            måste vara arbetsmarknadspolitikens roll att på bästa sätt utveckla
            och stärka dessa resurser så att människor kan använda dem på
            arbetsmarknaden och försörja sig själv a med en anständig lön.
          </note>
          <note type="speaker">
            Anf. 24 ALI ESBATI (V):
          </note>
          <note>
            Fru talman! Det finns flera saker som är bra och lovvärda i den
            utveck ­ ling som redan är igångsatt runt Samhall. Som jag nämnde
            är det bra att vi går vidare med avvecklingen av fas 3; det kommer
            att ha en positiv effekt. Det är också bra med fler utvecklingsanställningar.
          </note>
          <note>
            Det finns annat som behöver göras som inte omedelbart har med
            Samhalls organisation att göra men som är avgörande, till exempel
            att taket för lönebidrag blir högre i framtiden. Det är en budgetfråga
            och en prioriteringsfråga, men jag tror att det är en viktig sådan
            för att den arbetsmarknad som står till buds för personer med
            olika typer av funktionsnedsättningar ska bli så bra som möjligt
            så att så många som möjligt kan använda så mycket som möjligt
            av sin arbetsförmåga.
          </note>
          <note>
            Det är sådant som görs eller borde göras.
          </note>
          <note>
            Låt mig understryka att hur Samhall fungerar har att göra med
            hur vi som samhälle ser på arbetsmarknaden och arbetsmarknadspolitiken,
            till exempel vilka ansträngningar vi gemensamt ska göra för att
            alla människor ska komma till sin rätt.
          </note>
          <note>
            Här finns det ett problem med att det som är bemanningsföretagets
            logik, att kunna konkurrera om affärer och sedan se till att de
            anställda kan leverera den tjänsten, kan hamna i konflikt med
            att det finns personer som har väldigt speciella behov och därför
            bör finnas på Samhall för att få dessa behov tillgodosedda.
          </note>
          <note>
            Jag hoppas att detta blir en del av den allmänna diskussionen
            om Samhall framöver.
          </note>
          <note type="speaker">
            Anf. 25 Arbetsmarknadsminister YLVA JOHANSSON (S):
          </note>
          <note>
            Fru talman! Den stora utredning som tillsattes av den gamla reger
            ­ ingen, den så kallade Funkautredningen som tittade på personer
            med funktionsnedsättning som medför nedsatt arbetsförmåga i förhållande
            till arbetsmarknaden, utredde egentligen inte Samhall utan landade
            lite kortfattat i att Samhall skulle konkurrensutsättas. Man gick
            inte djupare in i frågorna. Det är också ett skäl till att vi
            behöver titta på en del saker närmare.
          </note>
          <note>
            Fru talman! Jag tror att jag och Ali Esbati är överens om att
            Samhall har och bör ha en mycket viktig och unik roll på svensk
            arbetsmarknad.
          </note>
          <note>
            Jag tror att det finns ett brett stöd här i riksdagen för att
            säkerställa att vi har ett Samhall som kan verka på allra bästa
            sätt för de personer som har svårast att få jobb på annat sätt,
            för att stärka deras arbetsförmåga och se till att också personer
            med svåra funktionsnedsättningar som medför nedsatt arbetsförmåga
            kan arbeta och bidra i samhället och försörja sig själva genom
            lön.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:534 om förtida stängning
            av ytterligare kärnkraftverk
          </note>
          <note type="speaker">
            Anf. 26 Statsrådet IBRAHIM BAYLAN (S):
          </note>
          <note>
            Fru talman! Mattias Bäckström Johansson har frågat mig om reger
            ­ ingen är beredd att med politiska verktyg säkerställa den målsättning
            man har meddelat angående sammansättningen av de olika kraftslagen
            på den svenska elmarknaden.
          </note>
          <note>
            Arbetet i Energikommissionen tar ett systemperspektiv för att
            säkerställa ett hållbart och konkurrenskraftigt energisystem med
            trygga leveranser av energi. I det arbetet ingår allt ifrån att
            se över förutsättningarna för de enskilda kraftslagen till att
            genomlysa hela marknadens utformning. Alla de stöd, skatter och
            regler som hänger samman med energisystemet, inklusive skatten
            på termisk effekt, är uppe för diskussion inom ramen för Energikommissionen.
          </note>
          <note>
            Vårt mål med de diskussionerna är att sätta mål för energisystemet
            och att slå fast en färdplan för att nå målen. Det är dock för
            tidigt att i dag uttala sig om vad denna diskussion kommer att
            resultera i.
          </note>
          <note type="speaker">
            Anf. 27 MATTIAS BÄCKSTRÖM JOHANSSON (SD):
          </note>
          <note>
            Fru talman! Tack, statsrådet, för svaret!
          </note>
          <note>
            Bakgrunden till interpellationen är det besked som regeringen
            lämnade i en debattartikel där man aviserade sin ingång i energisamtalen,
            nämligen att man vill ha ett hundraprocentigt förnybart energisystem
            och att detta ska uppnås redan inom 20 år.
          </note>
          <note>
            Jag är väl medveten om det arbete som pågår i Energikommissionen.
            Den nya komponenten i detta avseende är som jag ser det att regeringen,
            som tidigare har varit tydlig med ingången om ett hundraprocentigt
            förnybart kraftsystem, nu tillägger i återhållsexercisen att man
            ska vara framme vid detta mål redan om 20 år.
          </note>
          <note>
            Det som vi ser som bekymmersamt är att de sex kvarvarande kärnkraftsreaktorerna,
            där det inte finns något besked om att de ska läggas ned, har
            en driftstid bortom 2036. Med den ingång som regeringen aviserade
            i debattartikeln innebär detta ett spann mellan 2040–2045 då man
            inte ska köra vidare utan stänga i förtid, uppemot tio år för
            de nyaste reaktorerna.
          </note>
          <note>
            Det är en sak att man har en vilja att med politiska styrmedel
            få fram nyproduktion inom vissa delar av branschen, men frågan
            är hur man hanterar de kvarvarande produktionsanläggningarna med
            den ambition man har. Sverigedemokraterna ser det som oroväckande
            ur perspektivet att man står inför omfattande investeringar i
            närtid, där det delvis krävs ett snabbt besked om effektskattens
            varande eller icke varande.
          </note>
          <note>
            Om man gör de investeringar som behövs och vill köra vidare kommer
            det att krävas att man får köra den tekniska livslängden ut för
            att kunna finansiera investeringarna och få avkastning på det
            egna kapital som finns i verksamheten.
          </note>
          <note>
            När man för in denna typ av återhållsexercis blir det ytterligare
            en para ­ meter med osäkerhet. Vad händer när man är framme vid
            2036 om reger ­ ingen får bestämma och man inte lever upp till
            detta? Ska man stänga produktionsanläggningar, eller vad kan man
            tänka sig att vidta för typ av åtgärder för att nå upp till den
            ambition man har satt upp?
          </note>
          <note>
            Denna fråga blir hängande kvar, även bortom det som sägs i interpellationssvaret.
            Vad kan man tänka sig att vidta för typ av åtgärder ifall man
            inte når upp till ambitionen? Om de befintliga sex kärnkraftsreaktorerna
            inte skulle få köra sin tekniska livslängd fullt ut kommer det
            helt klart inte att bli hundraprocentigt förnybart till 2036,
            exempelvis. Det är denna fråga som jag återigen vill ställa till
            statsrådet.
          </note>
          <note type="speaker">
            Anf. 28 Statsrådet IBRAHIM BAYLAN (S):
          </note>
          <note>
            Fru talman! Själva frågan om energisystemet och tillgången till
            säker leverans av el är central för vårt samhälle, för våra hushåll
            och för att vi ska kunna leva både bekväma och rika liv. Mycket
            av vårt moderna leverne bygger ju på tillgången till el.
          </note>
          <note>
            Det handlar om landets utveckling. Mycket av vår industri, inte
            minst basindustrin, är beroende av trygga leveranser av elektricitet
            till konkurrenskraftiga priser. Situationen är i dagsläget väldigt
            gynnsam för konsumenter och industrin, och det tror jag att interpellanten
            kan hålla med om. Vi har stora överskott av elektricitet. Förra
            året exporterade vi mer än någonsin, tror jag, framför allt till
            vårt grannland Finland. Priserna är historiskt låga. Förra året
            hade vi snittpriser un der hela året på motsvarande 20 öre per
            kilowattimme exklusive skatter och avgifter.
          </note>
          <note>
            Men det är klart att vi ser utmaningar om vi tittar framåt. Varken
            jag eller Mattias Bäckström Johansson kan egentligen sia om exakt
            vad som händer om 15, 20 eller 25 år. Det är en sak att resonera
            om teknisk livslängd, men det måste också finnas en ekonomisk
            hållbarhet i detta. Det är mot den bakgrunden vi har fått besked
            om att fyra av de tio reaktorer vi har i dag kommer att fasas
            ut inom de närmaste fyra åren. Det klarar vi just därför att vi
            under dessa år har byggt upp en kapacitet som gör att vi kan hantera
            det.
          </note>
          <note>
            På motsvarande sätt måste vi naturligtvis fråga oss hur vi ska
            göra när de återstående sex reaktorerna av tekniska och ekonomiska
            skäl fasas ut. Vi kan inte vänta till den minut då detta görs,
            utan vi måste ha en plan för att alltid kunna säkra elen till
            hushållen och industrin. Regeringens ingång är att detta måste
            vi kunna göra samtidigt som vi ökar hållbarheten i systemet. Vi
            tror att det är fullt möjligt att göra det både förnybart, leveranssäkert
            och konkurrenskraftigt. Det är mot denna bakgrund som vi har en
            energikommission som sitter och jobbar.
          </note>
          <note>
            Jag tror att det är viktigt, fru talman, att vi inte nöjer oss
            med att bara skruva i en liten del av systemet och tro att vi
            har löst alla utmaningar – det brukar vara det vanliga, att man
            ofta fokuserar på just genereringen av el – utan att vi för en
            gångs skull faktiskt gör en ordentlig översyn av hela systemet.
          </note>
          <note>
            Ja, produktionen är viktig, men överföringsnätet, stamnätet,
            överför ­ ings ­ förmågan, användningen, energieffektiviseringen
            och marknadens utformning är också frågor som det är viktigt att
            hitta lösningar på så att vi i alla lägen kan garantera våra hushåll
            och industrier el till konkurrenskraf ­ tiga priser.
          </note>
          <note>
            Det är detta vi sitter och jobbar med nu. Utifrån mitt perspektiv,
            som energiminister såväl som ordförande i Energikommissionen,
            är det viktigt att inte föregripa samtalen och på det viset försvåra
            en bred samsyn i dessa frågor, för jag tror att en bred samsyn
            är nödvändig för att skapa långsiktiga förutsättningar för energisystemet.
            Om vi inte lyckas med det är risken att denna period av nollinvesteringar,
            som i dagsläget inte är ett stort bekymmer men som kan bli det
            om den håller på för länge, hävs just därför att man skapar långsiktiga
            förutsättningar för energisektorn.
          </note>
          <note type="speaker">
            Anf. 29 MATTIAS BÄCKSTRÖM JOHANSSON (SD):
          </note>
          <note>
            Fru talman! Sverigedemokraterna delar absolut den syn som statsrådet
            ger uttryck för – att systemperspektivet är viktigt liksom att
            man tittar på vad energisystemet ska serva i sammanhanget och
            inte det omvända, vad samhället och näringslivet ska uppbringa
            för att se till att energisystemet fungerar i alla avseenden.
          </note>
          <note>
            Vi är även positiva till att man tar ett bredare omtag i en energikommission
            för att hitta någon form av utgångsläge som är hållbart över flera
            mandatperioder, med tanke på de investeringar som görs inom energisektorn,
            där det handlar om decennier då investeringen ska kunna stå sig,
            inte om enskilda år.
          </note>
          <note>
            Men om man tittar på det fokus som har ålagts Energikommissionen
            genom kommittédirektivet ser man att det ligger på tiden efter
            2025 och särskilt på landets elförsörjning. Det vi ser som bekymmersamt
            är det som även statsrådet ger uttryck för, nämligen att konsumenter
            och industrin har väldigt låga elpriser, vilket är gynnsamt, men
            att dessa inte är hållbara i det avseendet att det investeras
            i nya produktionsanläggningar för att ersätta dem som faller ut.
          </note>
          <note>
            Just det gör att det är säkerhetshöjande åtgärder i de befintliga
            kärnkraftsreaktorerna som väntar. Det är även ett måste för att
            man ska kunna vara i drift efter 2020. Kommer de investeringarna
            till kommer det förmodligen att krävas att man vill kunna driva
            sina anläggningar under hela deras tekniska livslängd. Men då
            kastas i stället otydligheten in om vad som händer under resans
            gång, mot 2040. Det kastas ut i debattartiklar att det ska vara
            hundra procent förnybart redan 2036, som är nästan tio år innan
            den tekniska livslängden går ut för vissa av de här anläggningarna.
            Det ändrar också förutsättningarna.
          </note>
          <note>
            Skapar man en otydlighet som inte leder till att de här investeringarna
            i bland annat oberoende härdkylning kan göras kommer 40 procent
            av landets elkraftsproduktion att vara borta före 2025, vilket
            är den tidpunkt då Energikommissionens lösningar ska börja gälla.
            Då har man raserat förutsättningarna för hela den bit som var
            ingången i samtalen från första början.
          </note>
          <note>
            Statsrådet säger att man har byggt upp en kapacitet för att hantera
            de nedläggningsbeslut som har kommit från de fyra kärnkraftsreaktorerna.
            Jag vill delvis säga att det snarare är en följd av den kapacitet,
            överkapacitet, som man har byggt upp och som har varit en av de
            mest bidragande orsakerna till att vi har fått låga grossistpriser
            på el. Framför allt handlar det om utbyggnad av förnybart, med
            subventioner som det har fattats beslut om på politisk väg, men
            det handlar även om en nedgång i efterfrågan. Det har raserat
            förutsättningarna för alla typer av marknadsmässiga investeringar
            i just kraftproduktion.
          </note>
          <note>
            Politikens roll är att försöka hitta ett utgångsläge där man
            på en öppen och fri elmarknad bör kunna stå sig utan att det ska
            behövas politiska beslut för att få igång investeringar. Här finns
            det en uppenbar risk att man även hamnar i en mycket negativ spiral,
            där man nödgas gå in med politiska åtgärder, skattemedel och olika
            subventionspaket för att få till investeringar. Då driver man
            det längre och längre bort från någon form av marknadsmekanismer
            på elmarknaden.
          </note>
          <note>
            Jag vill återigen flagga för: Jag välkomnar mycket av det arbete
            som sker inom ramen för Energikommissionen. Men man raserar även
            förutsättningarna för det arbete som ska syfta till att lösa förutsättningarna
            för elmarknaden efter 2025 genom att skapa otydlighet för investeringar
            som måste göras långt innan dess.
          </note>
          <note type="speaker">
            Anf. 30 Statsrådet IBRAHIM BAYLAN (S):
          </note>
          <note>
            Fru talman! Det är klart att en del av grundutmaningen för kärnkraften
            handlar om de låga priserna. Lägg därtill de säkerhetskrav som
            har tillkommit efter Fukushimakatastrofen, med oberoende härdkylning,
            som i runda tal motsvarar investeringskostnader på ungefär 1 miljard
            per reaktor. Det är en del av utmaningen, och den måste man hitta
            en väg att hantera. Som jag säger i mitt svar ingår det naturligtvis
            i kommission en s arbete att resonera samlat kring den här typen
            av frågor.
          </note>
          <note>
            Man kan alltid diskutera vad som är hönan och vad som är ägget.
            Det finns en diskussion om vad som orsakar de mycket låga elpriser
            som vi har i dag, som är till fromma för både industrin och hushållen.
          </note>
          <note>
            Energikommissionen har ganska nyligen tagit fram en analys, ett
            underlag, kring detta och mycket annat som handlar om de olika
            kraftslagen. Det är klart att allt påverkar, men den analysen
            och ett flertal andra analyser som andra aktörer har gjort visar
            att huvudorsaken till att vi har så låga elpriser i Sverige i
            dag är de låga kolpriserna och de låga priserna på utsläppsrätter.
          </note>
          <note>
            Vi är ett land som är tätt sammanlänkat till andra länder när
            det gäller elsystemen. Vi har närmare 4 gigawatt i överföringskapacitet
            ned till kontinenten, Danmark, Polen, Tyskland. Där är kolet prissättande
            på marginalen. Enligt den analys som Energikommissionen har gjort
            och som bekräftas av ett flertal andra förklaras de låga elpriserna
            till 80 procent av det låga kolpriset och de låga priserna på
            utsläppshandeln, priserna på så kallade ETS.
          </note>
          <note>
            Man ska inte göra det så enkelt för sig att man tror att det
            i ett land som är så sammanlänkat som Sverige är bara beslut som
            vi har tagit här och nu som påverkar vår marknad, särskilt som
            den till sin natur är nordisk och alltmer kontinental.
          </note>
          <note>
            Likväl ställer detta oss inför utmaningar – det går inte att
            komma ifrån. Det är de utmaningarna som vi måste hantera, och
            det är det vi gör inom Energikommissionen.
          </note>
          <note>
            Mattias Bäckström Johansson och S verigedemokraterna har också
            bli ­ vit inbjudna att delta i det arbetet. Där får man, precis
            som alla andra par ­ tier, föra fram sina synpunkter. Min ambition
            är som sagt att hitta en bred samsyn inom kommissionen, så att
            vi skapar långsiktiga förutsättningar och så att vi får nödvändiga
            investeringar, eftersom målet är att i alla lägen kunna garantera
            våra hushåll el till konkurrenskraftiga priser. Regeringen menar
            också att det är fullt möjligt att på sikt göra det förnybart.
            Som Mattias Bäckström Johansson nämner har vi tydligt sagt att
            vi tror att det går att göra inom 20 år.
          </note>
          <note>
            Innebär detta, för att återkomma till frågan i ditt första inlägg,
            att vi med politiska beslut, som man gör i Tyskland, kommer att
            förbjuda kärnkraftsreaktorer som är igång? Svaret på den frågan
            är entydigt nej.
          </note>
          <note type="speaker">
            Anf. 31 MATTIAS BÄCKSTRÖM JOHANSSON (SD):
          </note>
          <note>
            Fru talman! Det sista i statsrådets svar var väl någorlunda i
            närhet till vad frågan avsåg i sådana fall, för det är en otydlighet
            som man skapar och som har varit uppe till diskussioner där man
            inte säger hela biten. Det är en sak att ha målsättningen att
            vi kanske kan landa där, men frågan är hur långt man är beredd
            att gå för att nå det mål som man har satt upp.
          </note>
          <note>
            Jag är väl medveten om att man i underlaget till Energikommissionen
            nämner låga kolpriser som det mest avgörande. Men det finns en
            oenighet inom den här sektorn kring vad det är som har lett fram
            till de här priserna. En rapport nyligen från Svensk energi har
            pekat på att det snarare är en nidbild att de låga kolpriserna
            är den starkast bidragande orsaken och att det är överproduktionen
            på marknaden som har betydligt större påverkan på grossistpriserna.
            Det finns olika delar i detta.
          </note>
          <note>
            Jag vill ändå skicka med bilden: Energikommissionen ska titta
            på tiden efter 2025. Gör man ingenting med den straffbeskattning
            som utövas mot kärnkraften och inte skapar en tydlighet för vilka
            spelregler som råder i närtid, då kommer inte de investeringar
            att bli av som måste ske före 2020. Då raserar man förutsättningarna
            för det Energikommissionen ska jobba med, om nu 40 procent av
            den svenska elkraftsproduktionen skulle försvinna. Då blir det
            mycket stora konsekvenser för alla som bor i det här landet, de
            företag som finns här och framför allt den industri som måste
            ha stark tillgång till leveranssäker och konkurrenskraftig elenergi.
            Detta kommer helt och hållet att rasera förutsättningarna för
            att detta kommer till stånd, med de investeringar som åläggs i
            närtid.
          </note>
          <note>
            Jag tackar för svaret.
          </note>
          <note type="speaker">
            Anf. 32 Statsrådet IBRAHIM BAYLAN (S):
          </note>
          <note>
            Fru talman! Sverige har de bästa förutsättningarna inom Europeiska
            unionen för att skapa ett energisystem som är hållbart, konkurrenskraftigt
            och säkert. Vi har stor tillgång till vattenkraft, en enorm tillgång
            både nu och i framtiden, tror jag. Vi har tillsammans med Norge
            70 procent av Europas vattenkraftstillgångar.
          </note>
          <note>
            Den största kraftkällan i Sverige redan i dag är bioenergi. Vi
            använder den för värmeändamål och har kunnat ersätta oljan i uppvärmningssektorn
            nästan helt och hållet.
          </note>
          <note>
            Det blåser ganska mycket i det här landet, vilket har inneburit
            att vi i dag på totalen producerar mer vindkraft än till exempel
            vindkraftslandet Danmark. På samma sätt tror jag att vi har förutsättningar
            att bygga ut.
          </note>
          <note>
            Lägg därtill, fru talman, de mycket goda förutsättningarna att
            fortsätta energieffektiviseringsarbetet. Sverige har varit mycket
            framgångsrikt på det här området, och potentialen är fortsatt
            mycket stor. Låt mig ge ett exempel.
          </note>
          <note>
            Om alla hushåll, offentliga byggnader, hotell med mera byter
            belysning till LED – en belysning som fungerar alldeles utmärkt
            i dag och där livslängden innebär att den är betydligt billigare
            än den vi använder i dag – skulle det enligt Energimyndigheten
            motsvara en besparing på närmare 7 terawattimmar el per år. Potentialen
            är därmed fortsatt stor.
          </note>
          <note>
            Regeringens ambition och regeringens ingång är att vi nu ska
            vidta mått och steg för att inte bara säkra elen under de närmaste
            fem eller tio åren för hushåll och industrier utan också lägga
            fram grundläggande föru t ­ ­ ­ ­ sättningar som gör att vi kan
            säkra eltillgången för våra hushåll och industrier de närmaste
            25–30 åren. För att kunna göra detta vill vi ha en bred samsyn
            så att en enskild aktör kan veta att om jag investerar mina pengar
            här kommer det att vara en lyckad affär, inte bara de närmaste
            två tre åren utan de närmaste tjugo åren.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:545 om införandet av kemikalieskatt
          </note>
          <note type="speaker">
            Anf. 33 Finansminister MAGDALENA ANDERSSON (S):
          </note>
          <note>
            Fru talman! Jonas Jacobsson Gjörtler har frågat mig dels på vilket
            sätt jag anser att en kemikalieskatt med den föreslagna utformningen
            bidrar till miljönytta, dels hur jag bedömer att den föreslagna
            skatten påverkar jobb och tillväxt inom exempelvis den hårt konkurrensutsatta
            elektronikhandeln, dels på vilket sätt jag i beräkningen av framtida
            skatteintäkter från kemikalieskatten tagit höjd för att dessa
            intäkter uteblir om effekten blir att handeln flyttar från Sverige
            samt dels på vilket sätt jag i mina beräkningar beaktat att den
            föreslagna kemikalieskattens negativa effekter på jobb och tillväxt
            kan leda till en försämring av statsfinanserna.
          </note>
          <note>
            Inledningsvis bör påpekas att regeringen ännu inte har lämnat
            något förslag om kemikalieskatt. Kemikalieskatteutredningen överlämnade
            sitt betänkande till regeringen den 30 mars 2015. Betänkandet
            har remiss ­ behandlats, och för närvarande remissbehandlas även
            en promemoria med vissa kompletterande förslag avseende kemikalieskatt.
            Den exakta utform ­ ningen av det kemikalieskatteförslag regeringen
            kommer att lämna är ännu inte klar, utan frågan bereds för närvarande.
            Regeringen kommer att åter ­ komma med ett förslag om kemikalieskatt,
            där remissynpunkter har beak ­ tats, i en kommande lagrådsremiss.
          </note>
          <note>
            Det kemikalieskatteförslag regeringen senare i år kommer att
            lämna kommer att bidra till miljönyttan genom att varor som innehåller
            ämnen med negativ inverkan på vår hälsa beskattas. Det bedöms
            innebära att miljö- och hälsomässigt bättre produkter relativt
            sett blir billigare, jämfört med produkter som är miljö- och hälsomässigt
            sämre. På så sätt underlättar vi för konsumenter att välja de
            ur miljö- och hälsosynpunkt bästa produkterna och gynnar de företag
            som väljer ämnen som har så liten negativ påverkan som möjligt.
          </note>
          <note>
            Vad gäller effekter på offentliga finanser och sysselsättning
            görs i budget ­ propositionen en samlad bedömning av effekterna
            av regeringens poli ­ tik.
          </note>
          <note type="speaker">
            Anf. 34 JONAS JACOBSSON GJÖRTLER (M):
          </note>
          <note>
            Fru talman! Jag tackar finansministern för svaret. Det är lätt
            att instämma i ambitionen att få bort farliga kemikalier från
            produkter som vi använder i vår vardag. Arbetet för en giftfri
            miljö är både viktigt och prioriterat. Där tror jag att vi på
            många sätt är överens.
          </note>
          <note>
            Den fråga som vi berör här är dock på vilket sätt och med vilka
            verktyg som vi bäst kan bidra till att detta mål uppnås. Bakgrunden
            är att alliansregeringen tillsatte en utredning för att undersöka
            behovet av och en möjlig utformning av en kemikalieskatt. Det
            gjordes 2013. I grunden tror jag att en kemikalieskatt skulle
            kunna vara ett bra verktyg. Ekonomiska styr ­ medel över huvud
            taget är ofta verktyg som kan vara effektiva och fungera bra om
            det är ämnen som vi vill bli av med – olika gifter, kemikalier
            och annat som vi bedömer som skadliga.
          </note>
          <note>
            Detta bygger emellertid på att två villkor är uppfyllda. Det
            ena handlar om att ett sådant ekonomiskt styrmedel helst ska vara
            verksamt på hela den marknad som vi är en del av, det vill säga
            på EU-nivå i detta fall. Konsekvensen av att man inför ett styrmedel
            – en skatt i detta fall – enbart i Sverige riskerar att bli att
            handeln bara flyttar någon annanstans, alltså att man köper samma
            produkter billigare någonstans där skatten inte finns eftersom
            vi har fri rörlighet för varor inom EU.
          </note>
          <note>
            Det andra villkoret som måste uppfyllas är att skatten måste
            vara utformad på ett sådant sätt att den slår mot de skadliga
            ämnen som vi vill motverka, det vill säga att skatten ska slå
            mot kemikalierna och inte träffa någonting annat. Det som utredningen
            presenterade och som regeringen nu vill gå vidare med är en skatt
            som är mer att beskriva som en schablon ­ skatt som baseras på
            varans vikt och att det inte vägs in hur stor mängd kemikalier
            som varan innehåller. Den direkta kopplingen mellan hur mycket
            kemikalier produkten innehåller och skatten finns inte. Effekten
            blir då att det blir en schablonskatt och att det i praktiken
            blir en konsum ­ tionsskatt, det vill säga att det är ett sätt
            att lägga en extra skatt på konsumtion av vissa produkter när
            man köper dem i Sverige. När konsumenterna då kan välja att köpa
            dessa produkter i ett annat land än Sverige blir effekten tyvärr
            troligen att handeln flyttar någon annanstans, det vill säga att
            jobb i Sverige slås ut men att miljönyttan som man strävar efter
            inte heller uppnås därför att produkterna importeras någon annanstans
            ifrån där man inte har denna kemikalieskatt.
          </note>
          <note>
            Jag måste säga att det bekymrar mig lite grann att jag inte kan
            få något svar från finansministern på om man har beräknat effekter
            på jobb och tillväxt och hur detta skulle påverka skatteintäkter.
            Det hänvisas från finansministern till att det kommer att göras
            en samlad bedömning av dessa effekter i budgetpropositionen. Vi
            får hoppas att de redovisas tydligt då. Jag menar nämligen att
            man inte kan gå fram med ett sådant förslag som riskerar att ha
            så tydligt negativa effekter på jobb och tillväxt utan att veta
            vad man gör och vilka effekter det får både för jobben och för
            skatteintäkterna. Jag hoppas att finansministern är beredd att
            i så fall återkomma med en tydligare redovisning.
          </note>
          <note>
            Detta gör också att de beräknade skatteintäkterna på 2 miljarder
            som det har talats om här för 2017 måste bedömas som högst osäkra.
            Om jobben försvinner lär effekten snarare bli att skatteintäkterna
            minskar. Då är frågan hur finansministern ser på den saken.
          </note>
          <note>
            Jag skulle gärna vilja att finansministern lite grann utvecklar
            tankarna om detta, alltså att skatten inte är ändamålsenligt utformad
            och inte träffar det som den ska träffa och att skatten inte är
            gemensam för hela den marknad där vi är verksamma.
          </note>
          <note type="speaker">
            Anf. 35 JESPER SKALBERG KARLSSON (M):
          </note>
          <note>
            Fru talman! Arbetet för en giftfri miljö är en prioriterad fråga
            för Moderaterna, och det var en prioriterad fråga för alliansregeringen
            under vår tid i regeringsställning. Utöver att kemikaliepropositionen,
            På väg mot en giftfri vardag , togs fram, där man inte bara presenterade
            etappmål utan även flera konkreta förslag, tillsattes Kemikalieskatteutredningen
            som ligger till grund för vår diskussion här i dag.
          </note>
          <note>
            Ekonomiska styrmedel är en viktig pusselbit i att nå miljökvalitetsmålen.
            Men arbetet för en giftfri vardag behöver också präglas av långsiktiga
            åtgärder som med precision gör farliga ämnen dyrare att använda
            utan att man slår undan benen för jobb, tillväxt och innovation.
            På den sista punkten finns det förbättringspotential i utredningens
            förslag.
          </note>
          <note>
            Det som utredningen nu föreslår är två punktskatter som gäller
            en mängd konsumentvaror, från spis och kylskåp, golvmaterial och
            vägg- och takbeklädnad till datorer, surfplattor och routrar.
            När det gäller just elektroniska varor baseras skatten på varans
            vikt. Det skulle göra en genomsnittlig bärbar dator uppemot 300
            kronor dyrare och en mobiltelefon 25 kronor dyrare. Eftersom skatten
            tar fasta på just varans vikt är det ett ganska trubbigt sätt
            att styra bort från just farliga kemikalier, var själva syftet
            med att man tillsatte denna utredning.
          </note>
          <note>
            Trots regeringens försök att förenkla förslagets avdrag för mer
            miljövänliga produkter riskerar denna skattetekniska lösning att
            bli otydlig och få en ganska svag påverkan på konsumenterna. På
            så sätt blir detta också mer av en konsumtionsskatt som fördyrar
            teknikomställning snarare än en skatt som uppmanar till en grön
            omställning. Ett redan ganska krångligt skattesystem blir alltså
            krångligare för de företag som berörs.
          </note>
          <note>
            Detta leder till vissa frågor. Marknaden för till exempel hemelektronik
            kännetecknas i dag av att den är internationell. Vi har flera
            kedjor i Sverige som är Nordengemensamma och som på ett ganska
            enkelt sätt kan övergå till lagerhållning i andra nordiska länder.
            Ett lager i Danmark eller Norge kan leverera till Sverige om man
            beställer sina varor via internet. Då flyttar även jobben. Det
            som detta visar är just det som min kollega sa tidigare, nämligen
            att ett litet land som Sverige inte påverkar globala företag med
            globala värdekedjor. Vill vi verkligen påverka på kemikalieområdet
            är EU rätt instans för det.
          </note>
          <note>
            Jag vill upprepa den fråga som ställdes initialt av Jonas Jacobsson
            Gjörtler i denna interpellation: Bedömer regeringen verkligen
            att detta är en skatt som inte slår mot jobb och tillväxt?
          </note>
          <note type="speaker">
            Anf. 36 Finansminister MAGDALENA ANDERSSON (S):
          </note>
          <note>
            Fru talman! Båda debattörerna tycker att vi i stället borde ha
            styrmedel på EU-nivå. Jag är en stor anhängare av styrmedel på
            EU-nivå. Det är viktigt och har också nått viss framgång på EU-nivå
            vad gäller kemikalier. Men EU-processen är långsam. Den tar tid.
            Och det är inte alltid man får med sig alla länder. Då är det
            viktigt att kunna genomföra nödvändiga åtgärder också på nationell
            nivå.
          </note>
          <note>
            Det är självklart viktigt att vi jobbar på EU-nivå. Det ena utesluter
            inte det andra. För att öka miljöstyrningen på EU-nivå bedriver
            regeringen också aktiv politik på den nivån.
          </note>
          <note>
            Om man ska ha som princip att bara använda styrmedel på den nivå
            där de är verksamma, som Jonas Jacobsson Gjörtler förespråkar,
            kan man inte ha särskilt mycket styrmedel. Många produkter säljs
            runt om i världen. Till exempel skulle hela den bensin- och dieselbeskattning
            som vi har i Sverige vara svår att motivera med det resonemanget.
          </note>
          <note>
            Det är viktigt att ha med de aspekterna när man utformar lagstiftningen
            men ändå klara av att gå före. Det har Sverige gjort.
          </note>
          <note>
            Precis som Jonas Jacobsson Gjörtler påpekar är det här en skatt
            som läggs på konsumtionen, med sådan verkan att det blir billigare
            för konsumenten om man väljer ett mer miljövänligt alternativ.
          </note>
          <note>
            Självklart kommer inte den svenska skatten att påverka den samlade
            globala produktionen av de här varorna. Så stort är inte Sverige.
            Men den kommer rimligen att påverka hur mycket miljöfarliga varor
            som säljs just i Sverige. Det är det som är poängen med den här
            skatten.
          </note>
          <note>
            Exakt vilka effekter den kommer att få går det inte att svara
            på i dag eftersom den exakta utformningen inte är klar. Däremot
            finns det – som ni väl känner till – i betänkandet, utifrån det
            förslag som utredningen har gjort, kalkyler på effekter på bredare
            front.
          </note>
          <note type="speaker">
            Anf. 37 JONAS JACOBSSON GJÖRTLER (M):
          </note>
          <note>
            Fru talman! Tack, finansministern!
          </note>
          <note>
            Finansministern tar upp att EU-processen tar tid och att det
            förvisso är viktigt med åtgärder på EU-nivå men att vi samtidigt
            ska kunna agera lokalt. Jag tror att det är viktigt att man tänker
            på vad man gör och att man har koll på vilka konsekvenser det
            blir. Det kan låta fint att vi ska försöka påverka EU men att
            vi samtidigt måste kunna göra våra egna regleringar här. Vi tycker
            ofta att det bör vara på det viset i grunden. Men man måste väga
            in situationen på den marknad som man i så fall påverkar.
          </note>
          <note>
            Den jämförelse som finansministern gör med bensin och diesel
            är inte särskilt relevant i sammanhanget. Det är en tydlig nationell
            marknad. De flesta som handlar bensin och diesel i Sverige köper
            sitt fordonsbränsle just i Sverige. Man kan inte gå in på nätet
            och beställa diesel från något annat EU-land.
          </note>
          <note>
            När det gäller hemelektronik är det däremot utpräglat hård konkurrens.
            Det är en global marknad. Men det är framför allt en EU-marknad.
            Det är enkelt att handla direkt från våra grannländer, via nätet
            eller genom att åka över gränsen. Konkurrenssituationen är alltså
            tuff som den är. Om vi då lägger på en extra skatt som bara träffar
            den del av handeln som sker just i Sverige riskerar vi att effekten
            blir att jobben trängs ut och flyttar utomlands. Miljönyttan uteblir
            också, eftersom produkterna då inhandlas någon annanstans än där
            skatten finns och där den var tänkt att ge verkan .
          </note>
          <note>
            När det gäller skattens utformning är det som sagt dessutom problematiskt
            att man väljer att basera den på varornas vikt. Den är tänkt att
            träffa två produktgrupper: viss elektronik – i princip hemelektronik
            och vitvaror – men också golv ‑ , vägg ‑ och takmaterial av PVC
            . I båda fallen ska skatten baseras på varans vikt. Det gör att
            det blir en schablonskatt som på ett dåligt, trubbigt och inte
            särskilt precist sätt träffar det ämne man egentligen vill komma
            åt. Det är det som är min huvudinvändning. Jag tycker inte att
            kemikalieskatten, på det vis som utredningen föreslog, uppnår
            det som var tanken. Riskerna är stora för att det här kommer att
            slå hårt mot jobben och för att det inte heller kommer att leda
            till miljönytta. Jag hoppas att reger ­ ingen kan beakta det och
            ta det till sig i det fortsatta arbetet, innan det slutliga förslaget
            kommer.
          </note>
          <note>
            Jag vill gärna understryka att det är viktigt att driva på inom
            EU för att få arbetet att fungera bättre. EU-länderna tillsammans
            är en marknad på 500 miljoner invånare. Den som tillverkar en
            tv-apparat, dator eller mobiltelefon har självklart stort behov
            av att anpassa produkten efter de regelverk som gäller inom hela
            EU. Det finns inte alls samma intresse för att anpassa produktionen
            av en tv-apparat eller mobiltelefon till Sverige, som har knappt
            10 miljoner invånare.
          </note>
          <note>
            EU är en viktig spelare i världsekonomin. Sverige borde vara
            bättre på att se EU som ett verktyg för att få igenom den här
            typen av regler. Reger ­ ­ ingen borde lägga sitt fokus på att
            få EU att genomföra de här reglerna för hela marknaden. Då får
            de en helt annan effekt. När vi genomför dem ensidigt i Sverige
            riskerar effekten att bli – som med mycket annat av regeringen
            s politik, tyvärr – att det slår mot jobb och tillväxt här och
            att miljönyttan uteblir.
          </note>
          <note type="speaker">
            Anf. 38 JESPER SKALBERG KARLSSON (M):
          </note>
          <note>
            Fru talman! Vid stora omställningar är det viktigt att tänka
            långsiktigt för producenterna. Det förslag som nu ligger på bordet
            är ganska opraktiskt och ganska trubbigt och riskerar att få effekten
            att jobb flyttar. En bättre modell skulle vara att titta på hur
            man kan beskatta de miljöfarliga ämnena direkt.
          </note>
          <note>
            Jag ska ta två konkreta exempel. Ett är golvtillverkaren Tarkett
            som har tillverkning i Ronneby. På deras PVC-golv kommer skatten
            att höjas betydligt. Det är golv som behövs och som är svåra att
            substituera eftersom de är väldigt släta. De används bland annat
            inom vården eftersom de kan bli väldigt rena. Tarkett blir beskattade
            trots att deras golv inte innehåller samma mängd mjukgörande ftalater
            som golv som är tillverkade utomlands. Och det är just mjukgörande
            ftalater som vi vill komma åt.
          </note>
          <note>
            Om vi tittar på kemiindustrin och företag som PP Polymer och
            Paxymer kan vi se att de jobbar mycket med att minimera användningen
            av flamskyddsmedel. Med deras små tekniska tillsatser kan man
            klara sig med att använda bara en femtedel så mycket flamskyddsmedel.
            Det är så ­ klart önskvärt. Vi vill inte ha produkter som riskerar
            att fatta eld. Det är bra att man kan gå från höga doser till
            låga. Men med här förslaget be ­ skat ­ tas de som sagt likadant.
          </note>
          <note>
            Det är märkligt att vi ska straffa ut svenska jobb och svenska
            innovatörer för att importera varor som innehåller mer gifter,
            mer av det vi vill få bort. Det blir nästan lite som med regeringens
            jordbrukspolitik, för att göra en tydlig jämförelse.
          </note>
          <note type="speaker">
            Anf. 39 Finansminister MAGDALENA ANDERSSON (S):
          </note>
          <note>
            Herr talman! Det här handlar i grund och botten om vilken miljö
            vi vill att våra barn och ungdomar ska växa upp i. Ska det vara
            en miljö som är fylld av farliga kemikalier? Eller ska vi politiker
            ha gjort allt vi kan för att den inte ska vara fylld av farliga
            kemikalier? I ärlighetens namn vet vi inte heller fullt ut vilka
            de långsiktiga konsekvenserna är för barn och ungdomar som vistas
            i miljöer med alla kemikalier vi har runt omkring oss nu.
          </note>
          <note>
            Man kan göra som Moderaterna säger: Vi ska inte göra någonting
            i Sverige, vi ska vänta och vi ska försöka få EU och 28 medlemsländer
            i EU att samsas om att göra någonting. Sedan ska vi sitta och
            vänta.
          </note>
          <note>
            Men exakt samma argument som Jonas Jacobsson Gjörtler använder
            för att vi i Sverige inte ska gå före i EU kan användas för varför
            EU inte ska gå före. Det kommer andra också att göra.
          </note>
          <note>
            Det kommer att ta tid. Jag vill inte vänta. Jag vill att barn
            och ungdomar ska kunna växa upp i en mer giftfri miljö än i dagsläget.
            Det är därför vi lägger fram det här förslaget. För oss är det
            viktigt. Vi kommer att styra konsumtionen mot mer giftfria material
            i elektronik och golvbeläggningsmaterial.
          </note>
          <note>
            Där vill jag bara påminna om att den bedömning som utredningen
            har gjort är att försäljningen via utländsk e-handel när det gäller
            golvbeläggningsmaterial eventuellt skulle öka med 0,1 procentenheter.
          </note>
          <note type="speaker">
            Anf. 40 JONAS JACOBSSON GJÖRTLER (M):
          </note>
          <note>
            Herr talman! Tack, finansministern! Jag tycker att det är lite
            tråkigt att finansministern försöker att få det här till att låta
            som att det finns olika syn på huruvida vi strävar efter att uppnå
            en giftfri miljö eller inte.
          </note>
          <note>
            Jag var ganska tydlig i mitt inledningsanförande. Jag sa att
            det är lätt att instämma i ambitionen att få bort farliga kemikalier
            från produkter som vi använder i vår vardag. Arbetet för en giftfri
            miljö är prioriterat. Alliansregeringen prioriterade detta högt,
            och det var också ett skäl till att vi tillsatte den här utredningen.
            Vi ville se om en kemikalieskatt skulle kunna vara ett verktyg
            i det arbetet.
          </note>
          <note>
            Det innebär inte automatiskt att det förslag som utredningen
            har kommit fram till är bra och ändamålsenligt. Det är det som
            är min kritik av förslaget. Kemikalieskatt på det sätt som det
            föreslås här kommer inte att göra att vi uppnår den miljönytta
            som finansministern här talar sig varm för. Effekten blir inte
            att vi blir av med dessa kemikalier, utan effekten riskerar i
            stället att bli att man blir av med jobben samtidigt som handeln
            flyttar utomlands och produkterna köps utifrån med samma mängd
            kemikalier som tidigare.
          </note>
          <note>
            Argumentet att EU inte skulle vara en tillräckligt stor marknad,
            utan att man skulle kunna använda sig av förevändningen att man
            vill ha en internationell marknad, håller inte, tycker jag. EU
            har 500 miljoner invånare, Sverige har 10 miljoner. Det är klart
            att en tillverkare av elektronikprodukter eller golv ser det som
            en stor skillnad om man behöver anpassa sina produkter till 500
            miljoner invånare eller om man behöver anpassa dem till 10 miljoner.
          </note>
          <note>
            Det handlar inte om vilken miljö som vi vill se. Jag tror att
            vi egentligen är ganska överens om att vi vill ha en giftfri miljö
            i vår vardag. Vi vill få bort skadliga ämnen. Frågan handlar om
            vilka verktyg som man ska använda och på vilket sätt vi ska utforma
            styrmedlen så att vi uppnår det som vi vill uppnå.
          </note>
          <note>
            Jag tror att Magdalena Andersson vill någonting annat. Hon tror
            att det här är ett enkelt sätt att plocka in 2 miljarder kronor
            i ren konsumtionsskatt till statskassan. Det är det som är det
            egentliga motivet till finansministerns förslag.
          </note>
          <note type="speaker">
            Anf. 41 Finansminister MAGDALENA ANDERSSON (S):
          </note>
          <note>
            Herr talman! Moderaterna tycker att det här är väldigt prioriterat,
            så prioriterat att man inte vill göra någonting. Lyckligtvis är
            man inte enig inom Alliansen. Kristdemokraterna, Centerpartiet
            och Liberalerna har varit väldigt entusiastiska över det här förslaget.
            Jag är glad över att det finns en så stor och bred majoritet i
            Sveriges riksdag som faktiskt vill göra någonting och inte bara
            väntar på att någon annan, till exempel EU, ska göra det.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:556 om lägre ökningstakt
            på skatteintäkterna
          </note>
          <note type="speaker">
            Anf. 42 Finansminister MAGDALENA ANDERSSON (S):
          </note>
          <note>
            Herr talman! Anette Åkesson har frågat mig om jag ser ett samband
            mellan höjda skatter på arbete och en lägre ökningstakt på skatteintäkterna.
            Hon har även frågat mig varför regeringen inte sänker skattenivåerna
            på framför allt arbete i stället för att höja dem.
          </note>
          <note>
            Som jag redan sagt vid en tidigare interpellationsdebatt med
            Anette Åkesson krävs mycket stora ökningar i antalet arbetade
            timmar för att sänkta skatter på arbete ska leda till ökade skatteintäkter.
            Enligt Finans ­ politiska rådets bedömning är ökningar i den storleksordningen
            ytterst säll ­ synta. För att ta jobbskatteavdraget som exempel
            beräknade den borgerliga regeringen själv att självfinansieringsgraden
            för de första fyra stegen i jobb ­ skatteavdraget var mindre än
            50 procent och att den för steg fem endast var 20 procent, vilket
            betyder att jobbskatteavdraget leder till lägre skatteintäkter
            även om man tar hänsyn till eventuella arbetsutbudsök ­ ningar.
            Den borgerliga regeringen själv påstod alltså inte att sänkta
            skatter generellt sett leder till höjda skatteintäkter.
          </note>
          <note>
            Efter den borgerliga regeringens mandatperioder med ofinansierade
            skattesänkningar såg vi inte bara stora hål i statens finanser,
            utan även en arbetslöshet som bitit sig fast på en hög nivå. I
            stället för satsningar på massiva skattesänkningar satsar regeringen
            på att öka sysselsättningen och minska arbetslösheten. Detta görs
            framför allt genom investeringar i ut ­ bild ­ ning och aktiv
            arbetsmarknadspolitik, investeringar i bostäder och infra ­ ­
            struktur samt en aktiv näringspolitik för fler och växande företag.
            Sats ­ ningar på välfärden är också en central del i regeringens
            jobbpolitik. I bud ­ getpropositionen för 2016 görs en samlad
            bedömning av effekterna av re ­ geringens politik. Politiken bedöms
            sammantaget leda till högre varaktig sysselsättning samt till
            lägre arbetslöshet framöver.
          </note>
          <note type="speaker">
            Anf. 43 ANETTE ÅKESSON (M):
          </note>
          <note>
            Herr talman! Jag vill tacka finansministern för svaret. Vi har
            under Alliansens år sett att sänkta skatter på arbete bidragit
            till att det arbetats fler timmar. Naturligtvis ingick det hela
            i ett paket med andra åtgärder, sådant som stärker utbudet på
            arbete och även efterfrågan på arbetskraft. Skatte ­ intäkterna
            ökade varje år bortsett från år 2009 i finanskrisens spår. Under
            2011–2012 var takten inte så hög i och med lågkonjunkturen, men
            sedan tog det fart igen för att år 2015 – med Alli ansens budget
            – hamna på hela 7 procent.
          </note>
          <note>
            Det gläder mig att även Magdalena Andersson ser det, men det
            är beklagligt att hon och regeringen nöjer sig med att presentera
            budgetar som framöver visar på en lägre ökningstakt än vad vi
            borde kunna prestera. Men det är klart, när skatterna på arbete
            höjs, varför ska man då arbeta den där timmen extra när man i
            värsta fall bara får behålla 30 kronor av varje intjänad hundralapp?
            Då kan man lika bra vara ledig. Fritid blir relativt sett mer
            attraktivt. Och att antalet arbetade timmar skulle öka kan väl
            ingen heller förvänta sig när man får relativt sett bättre betalt
            för att inte arbeta.
          </note>
          <note>
            Socialdemokraternas och Miljöpartiets budget är ett problem,
            vilket bekräftas av att den stöds av Vänsterpartiet. Problemet
            uppstår inte bara på kort sikt, utan förstärks på längre sikt.
            Låt oss tänka oss tio år fram i tiden. Då är de stora 40-talistkullarna
            i 80-årsåldern, en ålder då allt fler blir beroende av hjälp från
            samhället. Samtidigt börjar vi många 60-talister att gå i pension.
            Försörjningsbördan för dem som då arbetar kommer att bli stor.
            Men om de som är i arbetsför ålder inte ens arbetar eftersom de
            inte har lyckats ta sig in på arbetsmarknaden – vilket vi nu ser
            bland många unga och utrikes födda – då blir det riktigt allvarligt.
          </note>
          <note>
            I dag kom det en rapport om att framtida pensionärer inte kommer
            att få så mycket i pension som tidigare sagts. Speciellt kvinnor
            drabbas. Tänk om svenska folket på djupet hade insett sambandet
            mellan arbetade timmar och pensionerna! Då hade väljarna inte
            varit nådiga mot den nuvarande regeringen, men den kommer ju att
            slippa stå direkt till svars när detta märks i den egna plånboken.
            Och det blir inte bättre av att nutidens politiker lånefinansierar
            drift och medvetet underskattar framtida kostnader. Det senare
            kommer vi att prata mer om på fredag.
          </note>
          <note>
            Vi behöver inte ens se så långt fram som tio år, det räcker med
            att föreställa sig nästa lågkonjunktur. Att vi nu under högkonjunktur
            inte fyller de tomma ladorna betyder, i kombination med de utmaningar
            vi nu står inför på integrationsområdet, att vi i nästa lågkonjunktur
            inte har något att ta av. Det förstår varje hushåll.
          </note>
          <note>
            Gång på gång pratar regeringen om att man satsar på att öka sysselsättningen
            och att minska arbetslösheten, men det stannar vid vackra ord.
            Det blir kanske som för pensionärerna – ett fåtal får skattesänkningar
            , men dessa äts upp av höjda avgifter respektive finansieras av
            andra pensionärer.
          </note>
          <note>
            Alliansen genomförde en rad reformer, en del tuffa, men med tydligt
            fokus som också gav resultat: arbetslinjen. Det är just ett ökat
            antal arbetade timmar som ger mer resurser till välfärden. Arbete
            är också den bästa vägen till integration för nya svenskar. Vilka
            är Magdalena Anderssons drivkrafter för mer arbete? Vad lanserar
            socialdemokrater, miljöpartister och vänsterpartister som motsvarighet
            till Alliansens arbetslinje?
          </note>
          <note type="speaker">
            Anf. 44 Finansminister MAGDALENA ANDERSSON (S):
          </note>
          <note>
            Fru talman! Nej, jag menar herr talman.
          </note>
          <note>
            Skatteintäkterna varierar oerhört mycket med konjunkturen. Konjunkturen
            är det som är absolut centralt styrande för skatteintäkterna.
          </note>
          <note>
            Anette Åkesson vill ta det faktum hur skatteintäkterna varierar
            över åren som intäkt för att Moderaternas politik har varit väldigt
            framgångsrik. Jag tycker inte att man kan se på det på det sättet.
            Men om man nu väljer att göra som Anette Åkesson gör ska man titta
            på diagram 5.1 i vårpropositionen och se på den årliga förändringen
            i procent av skatteintäkter under alliansregeringen och under
            den socialdemokratiska regeringen.
          </note>
          <note>
            Även om man försöker att räkna så mycket det går till Anette
            Åkessons fördel går det inte att få fram att skatteintäkterna
            ökade mer under den borgerliga regeringen än under den nuvarande
            socialdemokratiska reger ­ ingen.
          </note>
          <note>
            Under åren 2010–2014 var den genomsnittliga årstakten 2,6 procent.
            Nu tyckte dock Anette Åkesson att 2011 och 2012 var dåliga år.
            Men även om man gör en ”snällberäkning” där man tar bort 2011
            och 2012 och räknar på 2013 och 2014 men också 2015 får man en
            lägre årstakt än om man räknar på åren 2015–2018 eller, om man
            vill ta bort år 2015, 2016–2018. Även om man försöker göra en
            beräkning till Anette Åkessons fördel lyckas man alltså inte komma
            fram till att skatteintäkterna ökar mer under borgerliga regeringar
            än de gör under den socialdemokratiska regeringen.
          </note>
          <note>
            År 2015 gällde både en alliansbudget och en socialdemokratisk
            budget, eftersom vi kom med en mycket matig ändringsbudget redan
            i april 2015. Därutöver ska man vara försiktig med 2015, eftersom
            en engångsinbetalning gjorde att skatteintäkterna var särskilt
            stora då. Men även om man tar bort år 2015 från oss, den socialdemokratiska
            regeringen, i prognosen kommer vi att ha högre skatteintäkter
            än vad som var fallet under alliansregeringen. Därmed är frågan
            besvarad.
          </note>
          <note type="speaker">
            Anf. 45 ANETTE ÅKESSON (M):
          </note>
          <note>
            Herr talman! Finansministern verkar inte ha lyssnat så väl på
            det jag sa tidigare. Det är klart att vi måste ta hänsyn till
            finanskris och lågkonjunktur. Men ser man på nivån de kommande
            åren och jämför med tidigare år, som inte var drabbade av finanskris
            och lågkonjunktur, ser man att ökningen av skatteintäkterna då
            var större.
          </note>
          <note>
            Dessutom verkar finansministern ha hakat upp sig på att Alliansen
            lämnade efter sig ett underskott. Men det var helt i linje med
            det finanspolitiska ramverket. Som Magdalena Andersson är medveten
            om har riksdagen fastställt överskottsmålet till att det f inansiella
            sparandet ska vara 1 pro ­ cent av bnp i genomsnitt över en konjunkturcykel.
            Nyckelorden är ”över en konjunkturcykel”. Man fyller ladorna under
            högkonjunktur för att kunna nyttja innehållet under lågkonjunktur.
            Därför behöver ladorna fyllas nu.
          </note>
          <note>
            Det kan vara värt att påminna om att det var hushållen som höll
            igång Sveriges ekonomi, inte exportindustrin, som det brukar vara.
            Hushållen kunde dra loket bland annat för att de fick behålla
            lite mer av sina inkomster, det vill säga betalade lägre skatt
            – men inte dramatiskt lägre, vilket man ibland kan tro när man
            hör finansministern. Vi låg fortfarande bland de länder i världen
            som hade högst skatt. Men att vi nu är världsmästare och har upp
            till drygt 60 procent i marginalskatt, till och med 70 procent
            om arbetsgivaravgifter räknas in, i kombination med att dessa
            höga marginalskatter tas ut från relativt låga inkomster jämfört
            med andra länder, uppmuntrar ingen till att arbeta.
          </note>
          <note>
            Finansministern tar upp satsningar på välfärden som en central
            del i regeringens jobbpolitik. Det får hon gärna förtydliga, för
            enligt vårpropositionen får utgiftsområde 16 Utbildning och universitetsforskning
            mindre resurser i år. Det gäller även utgiftsområde 9 Hälsovård,
            sjukvård och social omsorg, som får mindre resurser både i år
            och kommande år. Att lova 10 miljarder till kommunerna låter väldigt
            bra och välkomnas av många. Men, visst är det så, Magdalena Andersson,
            att den tillfälliga satsningen på 9,8 miljarder samtidigt dras
            bort. Dessutom ökar sjuktalen, inte minst i kommunerna, vilket
            kommer att belasta ekonomin ute i hela landet alltmer framöver.
            Nej, att lova saker man inte kan hålla är förkastligt.
          </note>
          <note>
            Varför ägnar sig inte regeringen åt den konstruktiva uppgiften
            för politiker: att säkerställa goda förutsättningar för företagen?
            Har vi ett konkurrenskraftigt Sverige med företag som mår bra
            och anställer ökar skatteintäkterna inte bara för alla dem som
            får jobb, utan även för offentlig sektor och därmed även för dem
            som är beroende av stöd från samhället. Att belasta företag och
            anställda med högre skatter och avgifter för att anställa respektive
            arbeta, som Socialdemokraterna och Miljöpartiet gör, leder inte
            till högre skatteintäkter. Det leder i stället till att människor
            arbetar mindre och till att företag undviker att anställa eller
            i värsta fall flyttar från Sverige. Skatteintäkterna ökar mer
            när det förs en offensiv politik, inte när sex av tio får en lägre
            disponibel inkomst eller när bidragen höjs med 77 miljarder kronor.
          </note>
          <note>
            Att regeringen räknar med ett underskott under hela mandatperioden
            och ändå höjer bidragen – hur tror finansministern att det kommer
            att slå mot de allra svagaste på längre sikt? Hur ska Sverige
            klara nästa lågkonjunktur? Och hur ska kommuner och landsting
            klara de utmaningar vi står inför gällande en åldrande befolkning?
          </note>
          <note type="speaker">
            Anf. 46 Finansminister MAGDALENA ANDERSSON (S):
          </note>
          <note>
            Fru talman! Det här inlägget från Anette Åkesson innehöll så
            många fel att jag tror att jag måste gå igenom några av dem.
          </note>
          <note>
            För det första är hela frågan ställd utifrån fel premisser. Anette
            Åkesson hävdar att skatteintäkterna ökade snabbare under alliansregeringen.
            Nej, det gjorde de inte. Det enda år då de gjorde det var 2010,
            och det var efter att skatteintäkterna hade sjunkit rejält 2009
            direkt efter krisen. Att man i det läget får en rekyl uppåt är
            väldigt vanligt. Men alla andra år under alliansregeringen var
            det lägre årlig procentökning av skatteintäkterna än det kommer
            att vara under hela den här mandatperioden. Detta är fakta. Frågan
            är alltså ställd utifrån felaktiga premisser, och det vore bra
            om Anette Åkesson slutade upprepa den felaktigheten.
          </note>
          <note>
            För det andra hävdar Anette Åkesson att sex av tio får lägre
            disponibel inkomst. Det är fel sätt att läsa tabellerna. Varje
            decil innehåller en rad olika individer som antingen vinner eller
            förlorar på regeringens budget, så man kan inte läsa tabellerna
            på det sättet.
          </note>
          <note>
            För det tredje hävdar Anette Åkesson att den borgerliga regeringen
            höll sig till det finanspolitiska ramverket. Detta var i alla
            fall inte uppfattningen från dem som utvärderar regeringen, nämligen
            Finanspolitiska rådet, som var tydligt med att man inte höll sig
            till ramverket. Man höll sig inte inom någon av indikatorerna
            för det finanspolitiska ramverket och överskottsmålet, utan man
            bröt väldigt tydligt mot överskottsmålet.
          </note>
          <note>
            Det var i det läget vi tog över. Vi såg till att vända utvecklingen.
            Varje år då det var borgerlig regering ökade budgetunderskotten.
            De ökade hela tiden. Det var inte så att man hade lite underskott
            under själva lågkonjunkturen och att de sedan minskade när konjunkturen
            vände. Nej, de ökade varje år, även 2014, som var ett tämligen
            gott år. Däremot hände det någonting när vi tog över regeringsmakten.
            Sedan dess minskar vi underskotten. Vi har tagit tag i statsfinanserna.
          </note>
          <note>
            Men självklart är det så att statsfinanserna just nu påverkas
            av det faktum att vi tog emot 163 000 asylsökande i Sverige förra
            året. Vi måste kunna möta den typen av oväntade händelser. Därför
            var det himla bra att vi bröt med Alliansens politik, som innebar
            att man ständigt lånade till skattesänkningar och skar ned välfärden,
            och i stället såg till att vi kan möta den här utmaningen med
            fast mark under fötterna. Det gör att vi står starka även i det
            här läget.
          </note>
          <note>
            (FÖRSTE VICE TALMANNEN: Jag vill erinra finansministern om att
            vi brukar hålla på formerna i riksdagen. Sitter det en manlig
            talman säger man ”herr talman”, sitter det en kvinnlig talman
            säger man ”fru talman”. Så har det sett ut under flera år, om
            finansministern skulle glömma det i fortsättningen.)
          </note>
          <note type="speaker">
            Anf. 47 ANETTE ÅKESSON (M):
          </note>
          <note>
            Herr talman! Om detta är finansministerns ursäkt för att budgetera
            de här underskotten under hela mandatperioden är det faktiskt
            tragiskt, efter ­ som detta sker under högkonjunktur.
          </note>
          <note>
            Sverige är nu tyvärr världsmästare i skattebelastning på arbete,
            men ändå är det just detta den socialdemokratiska och miljöpartistiska
            reger ­ ingen siktar in sig på. Det är rejäla höjningar deras
            regeländringar innebär.
          </note>
          <note>
            Vi i Sverige är försiktiga med att redovisa så kallade dynamiska
            effekter och tillämpar försiktighetsprincipen. Det kan finnas
            skäl att inte gå fram med glädjekalkyler på budgetens intäktssida,
            men samtidigt är det delvis missvisande att inte ta hänsyn till
            beteendeförändringar till följd av exempelvis stora skattehöjningar.
            När regeringen så målmedvetet höjer skatter och avgifter på arbete
            kommer det att få negativa konsekvenser, både på antalet arbetade
            timmar och på skatteintäkterna.
          </note>
          <note>
            Under Alliansens tid ökade antalet jobb med ca 350 000, trots
            finanskris och lågkonjunktur. Lägre skatter på arbete var ett
            medel att bidra till detta. Det är för mig helt oförståeligt att
            socialdemokrater och miljöpartister inte tar vara på och bygger
            vidare på den utvecklingen utan i stället backar landet till –
            ja, vadå? Det går inte att lösa alla utmaningar med skattehöjningar,
            som man gjorde på 60-talet. Vi lever i en globaliserad värld,
            och människor och företag är alltmer rörliga. Det hävdas av regeringen
            att man satsar på välfärden, men det visar sig inte i de dokument
            man lämnar, utan tvärtom minskar medlen till dessa områden. Man
            lurar därmed dem som är beroende av stöd från samhället både på
            kort och på lång sikt.
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Herr talman! Jag ber så hemskt mycket om ursäkt! När man tänker
            ”Jag får inte säga fru talman!” är det precis det som ploppar
            ut ändå. Om man inte får säga ”elefanten” så säger man ”elefanten”.
          </note>
          <note>
            Herr talman! Om man vill ha en välfärdsstat med trygghet, med
            möjlighet för alla att växa upp i en trygg miljö, där man ska
            få åldras i en trygg miljö, vara sjuk i en trygg miljö, bli arbetslös
            i en trygg miljö, då behöver man få in skatteintäkter. Då måste
            man vara beredd att också ta ut skatt. Man måste se till att utforma
            skattesystemet på ett sådant sätt att det påverkar ekonomin så
            lite som möjligt. Man måste se till att använda intäkterna på
            ett sådant sätt att det också stärker möjligheter till arbete
            och deltagande på arbetsmarknaden.
          </note>
          <note>
            Om skatten tas ut på ett bra sätt och skattepengarna används
            på ett bra sätt kan man skapa samhällen som både ger trygghet
            och har en hög välståndsnivå. Det finns några länder i världen
            som röner stor internationell uppmärksamhet för att man lyckas
            kombinera högt skatteuttag med högt arbetskraftsdeltagande och
            hög nivå på välfärden. Det är de nordiska välfärdsmodellerna.
            Det är den svenska modellen som står som internationell förebild
            och som väcker stort internationellt intresse för att vi lyckas
            kombinera jämlikhet och tillväxt med höga skattenivåer. Det bygger
            på att man är beredd att ha ett högt skattetryck.
          </note>
          <note>
            Här skiljer sig Moderaterna från den här regeringen. Vi ser att
            det behövs en välfärd och att den behöver betalas. Moderaterna
            står för skattesänkningar och nedskärningar. Där går skiljelinjen
            i svensk politik – utveckla eller avveckla den svenska modellen.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2015/16:547 om nya kött- och mjölksubventioner
          </note>
          <note type="speaker">
            Anf. 49 Statsrådet SVEN-ERIK BUCHT (S):
          </note>
          <note>
            Herr talman! Jens Holm frågar om Sverige avser att motsätta sig
            nu presenterade bidrag på jordbruksområdet, i synnerhet till mjölk-
            och köttproduktionen, samt vad jag tycker om det föreslagna köttinstitutet
            och hur jag anser att de stora överskotten på mjölk, smör och
            kött ska hanteras.
          </note>
          <note>
            Det är en svår situation för jordbrukare i EU. I Sverige har
            våra mjölkbönder det särskilt svårt till följd av fortsatt låga
            mjölkpriser. Diskussionerna på EU-nivå har intensifierats under
            våren, och på jordbruks- och fiskerådet den 14 mars presenterade
            kommissionen 13 åtgärder för att avhjälpa den svåra situationen.
          </note>
          <note>
            Vad gäller den första fråga som Jens Holm ställer vill jag börja
            med ett förtydligande. Några av de åtgärder som listats planerar
            kommissionen att vidta, och några åtgärder ska analyseras vidare
            av kommissionen. Det är alltså inte frågan om ett samlat åtgärdspaket
            som ministerrådet beslutar om. Några av dessa åtgärder faller
            även under kommissionens befogenheter.
          </note>
          <note>
            Den gemensamma jordbrukspolitiken har reformerats, men det har
            hela tiden funnits system för marknadsåtgärder. I förhållande
            till marknadspriset är interventionspriserna mycket låga och främjar
            således inte ökad produktion. Förslaget om att öka interventionskvantiteterna
            är en följd av att det nuvarande taket för skummjölkspulver har
            nåtts. När taket nås träder annars ett anbudsförfarande i kraft,
            som innebär snarlika kostnader för EU. Skillnaden för sektorn
            med högre interventionskvantiteter är ökad förutsägbarhet avseende
            priset. Kommissionen bedömer att denna höjning ryms inom nuvarande
            budget. Med detta i beaktande röstade Sverige ja till kommissionens
            förslag.
          </note>
          <note>
            I sammanhanget måste jag också påpeka att Sverige är en av få
            medlems ­ stater som drivit på för marknadsorienterade lösningar.
            Flera medlems ­ stater har efterfrågat åtgärder som kan vara produktionsdrivande.
            Bland annat har höjda interventionspriser och höjda nivåer för
            statsstöd enligt de minimis efterfrågats. I dessa diskussioner
            har Sverige konsekvent framhållit vikten av marknadsorientering,
            rättvis konkurrens mellan medlemsstaterna och åtgärder som på
            lång sikt kan skapa bättre förutsättningar för EU:s jordbrukare.
            Detta är något som jag kommer att fortsätta att vidhålla.
          </note>
          <note>
            Vad gäller Jens Holms andra fråga vill jag förtydliga att ett
            marknadsobservatorium inte utgör ett ingrepp i marknaden. Dess
            uppgift är enbart att samla information om bland annat priser
            och produktion. Det finns sedan tidigare ett liknande observatorium
            för mjölk vilket har fungerat bra. Genom detta kan aktörerna få
            information om marknadsläget och prisutvecklingen. Producenter
            kan då ges möjlighet att anpassa sin verksamhet utifrån rådande
            omständigheter.
          </note>
          <note>
            Den svåra situationen på mjölkmarknaden globalt är en följd av
            att utbudet för närvarande är större än efterfrågan. Därför sjunker
            priserna på mjölk. En avreglerad marknad innebär att priserna
            rör sig allteftersom efterfrågan och utbud förändras. Det innebär
            att produktionen stimuleras eller bromsas beroende på priset,
            så att marknaden kan nå bättre jämvikt. De lager, offentliga och
            privata, som ökar just nu kommer successivt att säljas på den
            öppna marknaden. Den långsiktiga efterfrågan på mjölk i världen
            fortsätter samtidigt att öka, och det innebär att det kan finnas
            en god framtid för företag som är konkurrenskraftiga.
          </note>
          <note type="speaker">
            Anf. 50 FÖRSTE VICE TALMANNEN:
          </note>
          <note>
            Ursäkta, statsrådet, ett ögonblick! Jag måste påminna om att
            svaret som läses upp måste vara konsistent med det som är delgivet
            i kammaren. Jag har noterat flera avvikelser. Bland annat läste
            statsrådet ”konkurrenskraftiga” i sista meningen där det står
            ”globalt konkurrenskraftiga”. Jag vill gärna erinra för framtiden
            om att svaret måste läsas exakt som det är avgivet till kammarens
            ledamöter och inte med några egna förändringar på vägen.
          </note>
          <note type="speaker">
            Anf. 51 JENS HOLM (V):
          </note>
          <note>
            Herr talman! Vi vet att en alltför stor konsumtion av kött och
            av animalier överlag får en negativ påverkan på miljön och klimatet.
            Det är en fråga som jag och landsbygdsministern har debatterat
            tidigare i kammaren. Låt mig ge ett exempel.
          </note>
          <note>
            De utsläpp som den totala konsumtionen av kött- och mjölkprodukter
            i Sverige leder till motsvarar ungefär de samlade utsläppen från
            våra 4,4 miljoner personbilar i Sverige. Vad gäller bilarnas utsläpp
            finns en hel del styrmedel och beslut för att minska de utsläppen.
            Men för konsum ­ tionen av livsmedel, och animalier i synnerhet,
            finns inga styrmedel.
          </note>
          <note>
            Vi vet också att en alltför stor konsumtion av animaliska livsmedel
            är dåligt för folkhälsan. Det är därför man i de nordiska näringsrekommendationerna
            för ordar en minskad köttkonsumtion. Detsamma gör vårt svenska
            livsmedelsverk. Även Världshälsoorganisationen konstaterade för
            ett tag sedan att köttkonsumtion kan vara cancerframkallande och
            uppmanar till en minskad konsumtion av kött.
          </note>
          <note>
            Det är därför jag tycker att EU-kommissionens stödpaket på hundratals
            miljoner euro till europeiska livsmedelsföretag är så destruktiv.
            Det handlar om att man ska främja en ökad konsumtion av jordbruksprodukter,
            i synnerhet en ökad konsumtion av kött och mjölk här i Europa.
            Främst satsar man många miljoner euro på att öka exporten av produkterna
            till andra länder.
          </note>
          <note>
            Vad gäller export av animalier till andra länder är Kina ett
            sådant land som EU har pekat ut dit man särskilt vill öka exporten
            av kött och mjölk. Vi vet sedan tidigare att man i Kina och i
            hela Sydostasien äter mycket mer vegetabilier och mindre kött.
            Det är en bra kosthållning. Det leder till minskade utsläpp och
            bättre folkhälsa.
          </note>
          <note>
            Det som EU nu gör, med stöd av våra skattepengar, är att försöka
            få kineserna att konsumera mer av kött och mer av mjölk. Varför?
            Varför backar den svenska regeringen upp de förslagen?
          </note>
          <note>
            Varför, Sven-Erik Bucht, ska kineserna öka sin konsumtion av
            kött och mjölk? Vore det inte bra om vi i Sverige och västvärlden
            levde lite mer som kineserna och drog ned på vår köttkonsumtion?
          </note>
          <note>
            Jag får inget klart svar från dig, Sven-Erik Bucht, om det europeiska
            köttinstitut som ska inrättas. Det är klart att animaliebranschen
            kan få in ­ rätta ett europeiskt köttinstitut om de vill, men
            varför ska det finansieras med offentliga medel? Är det verkligen
            någonting som den svenska reger ­ ingen stöder, Sven-Erik Bucht?
          </note>
          <note>
            Jag vill också fråga överlag: Varför ska vi spendera mer pengar
            på det som vi vet smutsar ned vår planet och försämrar folkhälsan?
            Borde vi inte i stället se den nuvarande kris som finns inom jordbrukssektorn
            som en möjlighet – en möjlighet att ställa om till ett mer hållbart
            jordbruk och mer produktion av hållbara livsmedel? Det är dit
            pengarna ska gå, inte till det som smutsar ned och försämrar folkhälsan.
            Håller inte ministern med?
          </note>
          <note type="speaker">
            Anf. 52 JESPER SKALBERG KARLSSON (M):
          </note>
          <note>
            Herr talman! Ett av de livsmedel som vi diskuterar i och med
            Jens Holms interpellation är mjölken. Mjölksektorn och mjölkmarknaden
            gick igenom en ganska stor förändring förra året i och med att
            mjölkkvoten i Europeiska unionen avskaffades.
          </note>
          <note>
            För att sätta det i lite perspektiv: Under perioden utan mjölkkvoter
            förra året, den 1 april till och med den 30 november, var uppgången
            för EU:s mjölkproduktion 3,2 miljoner ton. Det mot svarar en ökning
            på ungefär 3,3 procent jämfört med samma period 2014. Det resulterade
            i att EU på åtta månader vägde in 100 miljoner ton mjölk. Under
            samma period minskade den svenska mjölkinvägningen enligt EU:s
            statistik med 0,2 procent.
          </note>
          <note>
            Om man tittar på vilka länder som drar nytta av de avskaffade
            mjölkkvoterna ser man att det är länderna i den nordvästra delen
            av EU. Stora producenter som Tyskland, Storbritannien, Nederländerna
            och Polen ökar sin produktion mycket. Men även mindre producentländer
            som Irland, Belgien och Danmark ökar sin produktion. I siffror
            ökade Irland sin produktion med nästan 16 procent, Belgien med
            över 10 procent och Nederländerna med 9 procent under perioden
            april till november.
          </note>
          <note>
            Med pressade priser internationellt har EU:s uppköp av mjölk
            och mjölkpulver blivit ett mer intressant alternativ för mejerierna.
            Under 2015 såldes 40 000 ton skummjölkspulver, SMP, till intervention
            och uppköp. I januari i år öppnar EU ett nytt interventionsåtagande
            fram till och med september på maximalt 109 000 ton. Det mesta,
            eller i alla fall hälften, av ökningen av mjölkproduktionen under
            förra året går direkt till interventionslagren. EU ger stöd till
            privat lagring av mjölkpulver. År 2015 lagrades över 50 000 ton
            SMP. Under 2016 har det lagrats över 10 000 ton i privat lagring.
          </note>
          <note>
            Jag skulle vilja säga att det är tveksamt om det ligger i tangentens
            riktning att den inslagna linjen är gynnsam för svensk mjölkproduktion.
            Det tar som vi vet lång tid att ställa om mjölkproduktion. Det
            kanske är väl hårt att kalla detta för en EU-mjölkbubbla, men
            det är något i den stilen, och det kan få långtgående konsekvenser.
          </note>
          <note>
            Det finns två saker som landsbygdsministern lyfter fram i sitt
            interpellationssvar som jag tycker är lovvärda: Jag tror att regeringen
            är rätt ute när man talar om att det är marknadsorienterade lösningar
            som måste till, och de föreslagna åtgärderna måste ske inom EU:s
            ordinarie budget. Det är helt centralt att det sker inom budget.
          </note>
          <note>
            Även om man förespråkar marknadsorienterade lösningar och även
            om man säger att det ska vara inom EU:s ordinarie budget ser vi
            dock nu att produktionen ökar, och den ökar långt mycket snabbare
            än efterfrågan. Problemet växer alltså i magnitud. Även om man
            kan se i en lite längre tidshorisont att efterfrågan i världen
            ökar verkar de stora överskott som Jens Holm nämner inte kunna
            hanteras här och nu. Man talar om hur de kan hanteras, men det
            känns lite oöverstigligt att kunna få ett svar på när de kan hanteras.
            När jag ser siffrorna på ökad produktion och minskad efterfrågan
            känns det som att den tidpunkt när vi blir av med de stora lagren
            ligger långt efter det att landsbygdsministerns mandatperiod är
            slut. Det tycker jag är oroande.
          </note>
          <note type="speaker">
            Anf. 53 Statsrådet SVEN-ERIK BUCHT (S):
          </note>
          <note>
            Herr talman! Jag ber om ursäkt för att ordet ”globalt” inte fanns
            med på min utskrift. Det har fallit bort av någon anledning. Det
            skulle givetvis ha varit där, för så är det i det svar som har
            kommit till kammaren. Jag har ingen förklaring till detta. Ursäkta!
          </note>
          <note>
            Sverige har varit starkt pådrivande för marknadsorientering inom
            den gemensamma jordbrukspolitiken. Det har vi varit under lång
            tid, sedan vi gick med i gemenskapen. Vi har lång erfarenhet,
            och vi vet att omfattande marknadsregleringar leder till produktion
            mot stöd i stället för produktion mot marknaden. Jag är överens
            med Jens Holm om att vi måste ha de principer som guidar politiken
            i riktning mot mer marknadsinriktade lösningar.
          </note>
          <note>
            Jag är dock medveten om att situationen för mjölkbönderna är
            mycket utmanande. Det har varit en långvarig nedgång på mjölkpriserna
            globalt på grund av överproduktion men också på grund av obalans
            i världsmarknaden när det gäller importen till Kina och Ryssland,
            då denna kraftigt har minskats.
          </note>
          <note>
            Vi har ett ansvar, och jag har det som ansvarigt statsråd för
            dessa områden, för att vidta åtgärder för att hitta problematiska
            områden där vi kan överbrygga denna tid. Alla bedömare visar ju
            att en ökad global befolkning också kommer att innebära en ökad
            efterfrågan på denna typ av produkter. Den bedömning som experterna
            gör nu är att i slutet av 2016 eller 2017 kommer kanske priserna
            att börja röra sig uppåt, men tyvärr inte ännu.
          </note>
          <note>
            Förra hösten fattade man beslut om att gå in med nationella kuvert
            för att understödja Europas mjölkbönder. Sverige finansierade
            detta med 100 procent, och det stöd som gick direkt till svenska
            mjölkbönder omfattade 155 miljoner totalt. I de diskussioner som
            förs om vilka åtgärder man nu ska vidta för att mildra den kris
            som råder finns många olika ingångar. Sveriges position är att
            vi ska jobba för att få göra tidiga förskottsutbetalningar i både
            gårdsstöd och landsbygdsprogramstöd. Vi ska också jobba mycket
            mer med exportfrämjande åtgärder, forskning och utveckling. Vi
            ska hitta riskhanteringssystem och nyttja finansiella instrument
            för att mini ­ mera risker.
          </note>
          <note>
            Sverige har jobbat intensivt med exportfrämjande åtgärder, som
            har gett resultat. Vi har bland annat gått in med 10 miljoner
            för det exportgodkännande som Livsmedelsverket och Jordbruksverket
            har. Vi har gått in med 3 miljoner för en permanent livsmedelsattaché
            i Peking. Vi har jobbat med främjanderesor. Detta har resulterat
            i ett flertal godkännande av produkter i Kina, Hongkong och Japan,
            och det kommer fler saker. Det handlar om att komma ut på nya
            marknader.
          </note>
          <note>
            Man höjer volymen, men det är inte på det sättet ett pris fungerar.
            Det skulle inte driva på produktionen i riktning mot stöd, utan
            det här är mer av att kunna hitta en balans i de marginalvolymer
            som kommer. Priserna för intervention är dessutom extremt låga
            – betydligt mycket lägre än de var förra gången man gick in med
            intervention.
          </note>
          <note type="speaker">
            Anf. 54 JENS HOLM (V):
          </note>
          <note>
            Herr talman! Jag tycker inte riktigt att jag fick svar på alla
            mina frågor. Min grundfråga är: Ska vi med gemensamma medel, alltså
            med Sven-Erik Buchts, mina och andras skattepengar, subventionera
            verksamheter som vi vet leder till en produktion av sådant som
            ökar utsläppen av växthusgaser och försämrar folkhälsan?
          </note>
          <note>
            Nu menar jag inte att alla måste sluta konsumera kött, men jag
            menar att vi i den rika delen av världen konsumerar för mycket
            kött. Vi borde äta mindre kött. Vi borde äta ungefär som man gör
            i Kina och Sydostasien, nämligen mycket mer vegetabilier och mindre
            animalier.
          </note>
          <note>
            Nu försöker EU uppenbarligen, uppbackade av Sverige, få resten
            av världen att leva precis på samma sätt som vi. Det, Sven-Erik
            Bucht, tror jag inte är hållbart. Det funkar inte för planeten.
            Då kokar den över . Dessutom kommer vi att få miljontals nya fall
            av cancer och andra svåra folkhälsorelaterade sjukdomar.
          </note>
          <note>
            Om man tittar i EU-kommissionens förslag till arbetsprogram för
            att öka konsumtionen av jordbruksprodukter ser man klart och tydligt
            att 70 procent av de pengar man går in med ska gå till just exportfrämjande
            saker. Man ska se till att människor i andra länder konsumerar
            mer, i synnerhet mjölk och kött. Det första landet som nämns på
            den här listan är just Kina. Man pratar också om Latinamerika
            och Sydostasien och även om Japan och USA.
          </note>
          <note>
            Jag vill upprepa min fråga till Sven-Erik Bucht: Tycker verkligen
            den svenska regeringen att vi ska lägga pengar på att få kineserna
            att äta mer av animaliska livsmedel? Jag skulle vilja att ministern
            släpper manus och bara svarar rakt ut vad han tycker i den frågan,
            för det är ändå inte så komplicerat.
          </note>
          <note>
            Och tycker ministern att vi med gemensamma medel ska bygga upp
            ett europeiskt köttinstitut? Som jag sa tidigare: Låt branschen
            bygga upp ett sådant om man vill göra det. Men ska vi gå in med
            gemensamma pengar och göra d et? Det är pengar som i stället skulle
            kunna gå till att finansiera ökad produktion av hållbar mat, ekologiska
            livsmedel och så vidare.
          </note>
          <note>
            Jag skulle också vilja fråga om överskottet, som ministern nämner
            i sitt svar, som skapas då EU går in och stödköper stora lager
            av smör, mjölk, kött och så vidare. Ministern säger att det här
            överskottet ska säljas på den öppna marknaden. Men hur ska det
            gå till, Sven-Erik Bucht, när det inte finns någon på marknaden
            som vill köpa det? Är inte risken överhängande att det blir precis
            som det har blivit tidigare när man byggt upp de stora lagren,
            nämligen att man dumpar överskotten i andra länder och förstör
            deras möjligheter att bygga upp en hållbar livsmedelsproduktion?
          </note>
          <note>
            Herr talman! Avslutningsvis vill jag säga att vi har ett stort
            problem i Sverige i dag. Vi producerar bara hälften av den mat
            som konsumeras i landet. Vi borde producera långt mer. Vi borde
            ha en målsättning om att vi ska kunna producera den absoluta merparten
            av de livsmedel som konsumeras. Då menar jag att den här strategin
            med ett ensidigt fokus på export, export och export är helt felaktig.
          </note>
          <note>
            Jag önskar att vi kunde ha en strategi som i huvudsak bygger
            på att vi ska producera hållbara livsmedel för hemmamarknaden
            i stället för att lägga en massa pengar på export. Ministern får
            gärna svara.
          </note>
          <note type="speaker">
            Anf. 55 JESPER SKALBERG KARLSSON (M):
          </note>
          <note>
            Herr talman! Det svenska jordbruket och livsmedelsproduktionen
            är en viktig del av den svenska ekonomin. Utöver betydelsen för
            jobb och tillväxt är jordbruket och industrin en grundförutsättning
            för en levande landsbygd. Lägg också till att man behöver gå i
            takt med jordbruket och industrin för att nå flera viktiga miljökvalitetsmål.
          </note>
          <note>
            Tyvärr tvingas många bönder på grund av en tuff ekonomisk situation
            avveckla verksamhet som man drivit under ganska lång tid. Till
            exempel har 77 procent av de svenska mjölkföretagen lagt ned sin
            verksamhet sedan 1995. Livsmedelsproduktionen flyttas eller läggs
            ned till följd av att möjligheten att bedriva verksamheten här
            bedöms vara sämre än på andra håll, trots att vi har ganska goda
            naturliga förutsättningar för livsmedelsproduktion i Sverige.
          </note>
          <note>
            Så här borde det naturligtvis inte vara, men under lång tid har
            politiken varit lite mer en del av problemet snarare än en del
            av lösningen. Politiska beslut har i ganska stor omfattning tillåtits
            skapa eller förvärra problem genom svenska särregler, höga skatter
            och en rätt omfattande regelbörda.
          </note>
          <note>
            Sammantaget innebär det här betydligt större kostnader för svenska
            bönder och livsmedelsföretag, och alldeles oavsett vad som sker
            i övriga Europeiska unionen är det tydligt att vi behöver vända
            den utvecklingen.
          </note>
          <note>
            För att göra ett avslutande medskick till ministern när han ändå
            är här i kammaren vill jag säga att utöver marknadsorienterade
            lösningar och utöver att EU:s interventioner ska rymmas inom EU:s
            budget är det hög tid att presentera en konkret strategi för bättre
            konkurrenskraft. Jag pratar såklart om livsmedelsstrategin. Det
            är hög tid, och förväntningarna är därefter. Alldeles oavsett
            vad som sker i EU är livsmedelsstrategin ett viktigt verktyg,
            och den ser vi mycket fram emot.
          </note>
          <note type="speaker">
            Anf. 56 MAGNUS OSCARSSON (KD):
          </note>
          <note>
            Herr talman! Tack, landsbygdsministern! Det är bra att vi har
            debatter om mjölkkrisen i Sveriges riksdag och jättebra att det
            har kommit en fråga om det här. Det är viktigt att vi diskuterar
            detta, för det är någonting som påverkar mycket i vårt land.
          </note>
          <note>
            Vi fick nu i veckan veta att Arla kommer att sänka priset ytterligare
            med ungefär 10 öre. Priset är nu alltså nere på en bottennivå
            på 2,44 kronor från den 1 maj. Det här kommer att påverka mycket.
            Det var dåligt före nedsättningen för många mjölkproducenter,
            och efter den 1 maj blir det sämre.
          </note>
          <note>
            Ministern var inne på det här med kvoterna och hur det påverkar
            Europa. Vi vet att vissa länder producerar väldigt mycket mer
            mjölk just nu. Någon tog upp Irland som exempel här. Det är precis
            så det är. Det är nästan en överproduktion där. I Sverige däremot
            har produktionen minskat ganska rejält.
          </note>
          <note>
            Min fråga till landsbygdsministern handlar om när kvoterna togs
            bort. Hur tänkte landsbygdsministern då? Jag vet att det är någonting
            som bestämdes långt innan, före den här regeringen och alltihop,
            men ändå: Vad tänker ministern om detta att kvoterna försvann
            och att mjölkpriserna nu är nere på de här nivåerna? Fem mjölkbönder
            slutar varje vecka. Det var så innan också, naturligtvis, och
            du brukar skylla på den förra regeringen, och så kan det vara,
            men nu är det du som är minister, Sven-Erik Bucht. Hur tänker
            du om det här? Om det här får fortsätta får det enorma konsekvenser
            för vårt land. Vi är vana vid att se betande djur och vid att
            det finns mjölkproduktion i vårt land, men vi kommer faktiskt
            att behöva vara beredda på att det inte är så i framtiden.
          </note>
          <note>
            På grund av den kris som pågår nu kommer många att slå igen.
            Man hör nu att ännu fler kommer att slå igen i höst, för om det
            kommer att fortsätta vara det här priset kommer det inte att funka.
          </note>
          <note>
            Mina frågor till ministern är alltså: Hur ser ministern på det
            som hände när kvoterna försvann? Vad finns det för ytterligare
            åtgärder som reger ­ ingen kan vidta? Hur går diskussionen bland
            ministrarna när det gäller att åtgärda detta på ett ännu bättre
            sätt?
          </note>
          <note type="speaker">
            Anf. 57 Statsrådet SVEN-ERIK BUCHT (S):
          </note>
          <note>
            Herr talman! Jag har ingenting emot att människor äter mindre
            kött och framför allt att man äter mindre utländskt kött till
            förmån för svenskt kött, för svenskt kött är betydligt klimatsmartare.
            Jag har ingenting emot att jobba för att vi ska kunna exportera
            en klimatsmartare produkt. Vi har också fått den typ av tillstånd
            som jag nämnde i mitt inlägg i Hongkong i Kina.
          </note>
          <note>
            Det lilla landet Sverige var en gång i tiden ett av Europas fattigaste
            länder – vi behöver inte gå mer än 100 år tillbaka i tiden. Då
            hade vi inte mycket export. Det var exporten som gjorde att vi
            kunde bygga upp Välfärdssverige. Därför är det viktigt att vi
            är aktiva med frihandelsavtal och jobbar systematiskt med export.
          </note>
          <note>
            Marknadsobservatoriet är till för att samla in information kring
            priser och produktion och ge bättre grepp om marknaden. Det gör
            att vi bättre kan hantera vår export, och det är bra för Sverige.
          </note>
          <note>
            Sedan finns det ett stort tryck på kommissionen att vidta åtgärder
            för att mildra krisen som inte är marknadsorienterade. Den typen
            av åtgärder är det klart att Sverige motsätter sig. Vi har länge
            haft den gemensamma inställningen att jordbrukspolitiken måste
            vara mer marknadsinriktad. De interventionspriser som nu ligger
            på mjölkpriserna är så extremt låga att ingen kan producera mot
            dem. Det är ingen som producerar mot dem – tro mig, så är det.
            De ligger alltså på ca 2 kronor litern. Det är inget land som
            kan producera mot det, utan det är fråga om att jämna ut marginaleffekterna.
          </note>
          <note>
            Det vi i Sverige måste jobba för, vilket jag har nämnt, är mycket
            mer marknadsanpassade lösningar. Vi måste hitta nya marknader.
            Vi måste få fler exportgodkännanden. Vi måste jobba på att ta
            bort de tariffära handelshinder som finns. De frivilliga begränsningar
            vi också röstade ja till är ingenting som tar några pengar från
            EU:s budget, utan det är en kostnadsneutral sak. Är det länder
            som frivilligt vill begränsa sin produktion är det upp till dem.
          </note>
          <note>
            När det gäller kvoterna, som Magnus Oscarsson berörde, togs de
            besluten för mer än tio år sedan i stor samstämmighet. Det har
            inte varit aktuellt att riva upp de besluten under den tid jag
            har haft ansvaret. Inte vid något ministerråd har det nämnts att
            man skulle riva upp dem.
          </note>
          <note>
            Det långsiktigt viktiga är att vi får livsmedelsstrategin på
            plats. Jag är väldigt glad att alla partier numera ställer upp
            på att vi behöver en livsmedelsstrategi, och jag hoppas att vi
            kan anta den i stor samstämmighet. Som jag har nämnt tidigare
            behandlar propositionen en långsiktig livsmedelsstrategi, och
            med den kommer regeringen även att lägga fram ett förslag till
            ett handlingsprogram där det finns olika åtgärder för att nå strategins
            mål. Handlingsprogrammen kan givetvis se olika ut från tid till
            annan beroende på vilken regering som sitter vid makten, men en
            långsiktig strategi hoppas jag verkligen att vi kan anta gemensamt
            – utan partipolitisk prestige.
          </note>
          <note type="speaker">
            Anf. 58 JENS HOLM (V):
          </note>
          <note>
            Herr talman! Vissa kan nog tycka att en politisk debatt om ökande
            mjölk- och köttsubventioner – dessutom med pengar som kommer från
            EU – kan låta otroligt invecklad och ganska nördig, som man brukar
            säga. Jag tycker dock att detta är en viktig principfråga. När
            vi står och högtidstalar om att vi måste göra allt vi kan för
            att minska våra utsläpp samt se till att vi lever hälsosammare
            och att varje krona verkligen går åt rätt håll och bidrar till
            att uppnå våra viktiga miljömål tycker jag nämligen inte att det
            håller att EU lägger fram en strategi med ökade subventioner med
            syfte att öka konsumtionen av animalier – i synnerhet kött- och
            mjölkprodukter.
          </note>
          <note>
            När det gäller marknadsobservatoriet för kött, som landsbygdsministern
            talar om, vill jag återigen understryka följande: Om branschen
            vill skapa ett europeiskt köttinstitut välkomnar jag det. Gör
            det! Men varför, Sven-Erik Bucht, ska vi gå in med våra skattepengar
            och finansiera det? Det borde Sven-Erik Bucht kunna svara på.
            Ska vi göra det, ja eller nej?
          </note>
          <note>
            Jag tycker att frågan är viktig, för det handlar om ett vägskäl.
            Ska vi lägga pengar på att fortsätta och göra mer av det vi har
            gjort hela tiden, nämligen konsumera mer av animalier – vilket
            vi vet leder till ökade utsläpp och en försämrad folkhälsa? Eller
            ska vi i stället se till att lägga mer av våra gemensamma resurser
            på det som ställer om till produktion av hållbar mat, mer av vegetariska
            livsmedel och mer av ekologiska livsmedel? Det är ju där vi borde
            investera pengarna, inte i det gamla. Vad säger ministern om det?
          </note>
          <note type="speaker">
            Anf. 59 MAGNUS OSCARSSON (KD):
          </note>
          <note>
            Herr talman! Jag tackar ministern för svaret.
          </note>
          <note>
            Vart fjärde år är det ju val, vilket vi vet allihop. Vi brukar
            då prata om en levande landsbygd. Det är någonting vi alla brukar
            tala om. Vi vet också att en levande landsbygd innebär att det
            finns företag. Oftast har många företag på landsbygden med lantbruk
            att göra, och många av de företagarna är just mjölkbönder. Vi
            vet att fem mjölkbönder slutar varje vecka, och när priset nu
            är nere på 2,44 vet vi att många ytterligare kommer att lämna
            branschen i höst. Det är en kris som man kan säga inte har varit
            så djup någonsin i vårt land.
          </note>
          <note>
            Jag tänkte fråga ministern hur lågt han och regeringen anser
            att mjölkpriset kan bli. Det nere på 2,44 nu, vilket är bottennivåer.
            Samtidigt säger man att det kan gå ned ytterligare framöver. Min
            fråga är om det förs samtal med parter. Vi vet att det högnivåmöte
            ministern hade innehöll olika bitar. Det var samtal med mejerier,
            lantbrukare, banker och andra aktörer, affärer med mera. Är det
            fortsatt så att man har samtal om hur vi ska rädda svensk mjölkproduktion?
            Det är nämligen det som är huvudfrågan. Om den kris som nu pågår
            får fortsätta kommer vi inte att ha många mjölkbönder kvar i vårt
            land.
          </note>
          <note type="speaker">
            Anf. 60 Statsrådet SVEN-ERIK BUCHT (S):
          </note>
          <note>
            Herr talman! Jag ska börja med Magnus Oscarssons fråga om hur
            lågt priset kan bli. I en marknadsekonomi, som vi har, tror jag
            inte att politiker ska säga att priset ska vara si eller så. Det
            styrs i stället av marknaden – av tillgång och efterfrågan – oavsett
            om vi talar om mjölk, bilar, stolar eller bord. En marknadsekonomi
            fungerar så. Jag hoppas att Magnus Oscarsson inte vill ha en ekonomi
            där politiken bestämmer de delarna.
          </note>
          <note>
            Jens Holm talade om ekologiska livsmedel. Det är jätteviktigt
            att vi ökar produktionen av ekologiska livsmedel, och det är därför
            den här regeringen har gått in med 200 miljoner mer i Landsbygdsprogrammet
            – för att stimulera fram mer ekologiska livsmedel. Vi har nämligen
            en jättestor import av det, och vi har faktiskt förutsättningar
            att själva producera ekologiska livsmedel i betydligt större utsträckning.
            Detta är ju konsumentdrivet; efterfrågan ökade 38 procent 2014
            och 39 procent 2015, så här finns en efterfrågan.
          </note>
          <note>
            Jag tror på svenskt jordbruk, och jag tror på svensk mjölkproduktion.
            Det är en svår stund just nu, men befolkning och välstånd väntas
            öka. Det gör att produkterna kommer att efterfrågas. Det gäller
            att nu hitta system för att mildra krisen, och jag tror ändå att
            det är marknadslösningar vi måste ha, inte att producera mot stöd.
            Det är ingen lösning som håller långsiktigt.
          </note>
          <note>
            När det gäller marknadsobservatoriet är det inte marknadsstörande
            på något sätt. Det kan i stället öka transparensen i marknaden
            för små och stora aktörer och för små länder. Det underlättar
            också exporten. Det är alltså någonting jag välkomnar. Jag kommer
            att fortsätta att driva på för än mer marknadsinriktade lösningar
            när det gäller dessa frågor. Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 16 Svar på interpellation 2015/16:552 om vildsvin och viltskador
          </note>
          <note type="speaker">
            Anf. 61 Statsrådet SVEN-ERIK BUCHT (S):
          </note>
          <note>
            Herr talman! Johan Hultberg har frågat mig om anledningen till
            att regeringens planerade proposition om vildsvin och viltskador
            ännu inte överlämnats till riksdagen och när jag avser att överlämna
            propositionen. Dessutom har Johan Hultberg frågat vilka förslag
            till åtgärder jag tänker föreslå för att minska skadorna som vildsvinen
            orsakar. Johan Hultberg har slutligen frågat om jag står fast
            vid uppfattningen att jägare inte ska ges möjlighet att sälja
            vildsvinskött, i begränsad omfattning, direkt till konsument.
          </note>
          <note>
            Jaktlagsutredningen lämnade ett delbetänkande Vildsvin och vilts
            ­ kador – om utfodring, kameraövervakning och arrendatorers jakträtt
            (SOU 2014:54). Betänkandet har remitterats och synpunkterna från
            remissinstanserna har gjort att ytterligare överväganden krävts.
            Vissa frågor har behövt analyseras djupare. Därför har ytterligare
            underlag tagits fram av Regeringskansliet som har remitterats
            under hösten och våren. Vi räknar nu med att kunna lämna en proposition
            före sommaren. Därmed räknar jag med att vi kommer att ha regler
            för utfodring som ett verktyg för att minska de skador som vildsvin
            orsakar.
          </note>
          <note>
            Regeringen aviserade arbetet med en nationell livsmedelsstrategi
            i budgetpropositionen för 2015. Utgångspunkten i arbetet med livsmedels
            ­ strategin är att det finns en stor potential i den svenska livsmedelproduk
            ­ tionen och efterföljande led. Här ser regeringen att viltkött
            har förutsätt ­ ningar att möta en ökad efterfrågan. Viltkött
            är en naturlig råvara som även är en uppskattad råvara för privatpersoner
            och krögare.
          </note>
          <note>
            Vildsvinskött skiljer sig dock från annat viltkött genom att
            vildsvin kan bära på trikiner och genom att de är svåra att slakta
            på ett hygieniskt sätt. Vildsvinsjakt förekommer även under varma
            årstider, vilket ställer krav på kylförvaring av kropparna i väntan
            på svar på trikinproverna. Dessutom har en hög förekomst av parasiten
            Toxoplasma gondi nyligen upptäckts hos vildsvin av forskare på
            SLU.
          </note>
          <note>
            Förslag till förenklad försäljning av vildsvinskött har lagts
            fram. De praktiska och ekonomiska konsekvenserna av ett sådant
            försäljnings ­ system visade sig dock vara sådana att förslaget
            inte fick stöd för att tas vi ­ ­ dare – inte ens av jägarna själva.
            Förenklad försäljning bedömdes inte hel ­ ler bidra till att minska
            antalet vildsvin.
          </note>
          <note>
            För att det ska finnas en efterfrågan på vildsvinskött måste
            hanteringen vara sådan att konsumenternas förtroende för köttet
            inte skadas. Bedömningen är tills vidare att vilthanteringsanläggningarna
            har bäst kapacitet att avsätta säkert vildsvinskött på marknaden.
          </note>
          <note type="speaker">
            Anf. 62 JOHAN HULTBERG (M):
          </note>
          <note>
            Herr talman! Tack, ministern, för svaret!
          </note>
          <note>
            Att skapa en bättre fungerande vildsvinsförvaltning är oerhört
            viktigt. Vi ser att stammen har vuxit och alltjämt växer väldigt
            snabbt i Sverige, att utbredningen ökar och att vildsvinen i dag
            finns på allt fler platser i vårt land.
          </note>
          <note>
            Från Alliansens sida gjorde vi en hel del på det här området
            under våra åtta år i regeringsställning. Bland annat gjordes reformer
            i syfte att underlätta jakten och öka det som kanske är absolut
            viktigast för att skapa bättre förvaltning, nämligen samverkan.
            Vi tog också initiativ för att på olika sätt försöka förbättra
            avsättningsmöjligheterna.
          </note>
          <note>
            Av konkreta åtgärder som genomfördes kan till exempel nämnas
            att man nu får använda fast belysning vid åtelplats. Vildsvinen
            är nattaktiva, och den åtgärden gjorde det helt enkelt lättare
            att jaga men också säkrare att jaga. Vi har också gjort att det
            har blivit enklare att få tillstånd för bildförstärkare i sitt
            vapen.
          </note>
          <note>
            Det är två förändringar som är konkreta och som handlar om att
            skapa en såväl effektiv som säker jakt, herr talman.
          </note>
          <note>
            Detta räcker trots allt inte, och det är bakgrunden till att
            jag har ställt den här interpellationen och till att jag också
            tidigare har haft interpella ­ tionsdebatter med landsbygdsministern
            i det här ämnet. Mer måste göras, för skadorna är väldigt stora,
            inte minst i mitt eget hemlän och i södra Sve ­ rige. Där ser
            vi att vildsvinen orsakar betydande skador för jordbruket men
            också många trafikolyckor och att en hel del villaägare får se
            sina gräs ­ mattor och trädgårdar uppbökade.
          </note>
          <note>
            Tyvärr konstaterar jag att ministern i svaret egentligen inte
            gav särskilt många exempel på konkreta åtgärder som han och regeringen
            förbereder för att minska problemen med vildsvinsskador och för
            att skapa en bättre fungerande förvaltning. Ministern hänvisade
            till att beredning pågår och att en proposition är på väg. Vidare
            lyfte ministern fram livsmedelsstrategin. Den enda mer konkreta
            åtgärden var regler om utfodring. Vi får väl avvakta och se, herr
            talman, om det är förslag som är i rätt riktning. Men utfodringen
            är ett problem, så jag är försiktigt optimistisk när det gäller
            den delen.
          </note>
          <note>
            Det är bra att ministern säger att viltköttet är en uppskattad
            råvara som vi ska ta till vara i den kommande livsmedelsstrategin.
            Men jag måste naturligtvis, herr talman, fråga ministern: Hur
            då? På vilket sätt ska viltköttet få ta plats i strategin?
          </note>
          <note>
            Jag konstaterar tyvärr att även livsmedelsstrategin är försenad,
            precis som propositionen om vildsvin och viltskador. Det är väl
            kanske reger ­ ingspartiernas samarbetssvårigheter som har gjort
            att den så kallade samarbetsregeringen snarare blivit förseningsregeringen.
            Jag beklagar att det dröjer så, men jag hoppas verkligen att livsmedelsstrategin
            blir ett riktigt viktigt verktyg i arbetet med att stärka svenskt
            jordbruks konkurrenskraft men också för att lyfta fram viltköttet
            på ett bra sätt, och då inte minst vildsvinsköttet. Min konkreta
            fråga till ministern i det avseendet är: På vilket sätt ska viltkött
            få ta plats i strategin?
          </note>
          <note>
            En stor brist i dag, herr talman, är att kunskapen om viltkött
            är låg. Det är ett problem som behöver åtgärdas. Är det någonting
            som skulle kunna vara en del av den planerade livsmedelsstrategin?
          </note>
          <note type="speaker">
            Anf. 63 Statsrådet SVEN-ERIK BUCHT (S):
          </note>
          <note>
            Herr talman! Jag håller med Johan Hultberg om att det är ett
            stort problem, inte minst för jordbruket, att vi har en vildsvinsstam
            som på vissa ställen går väldigt hårt åt odlingarna. Därför behövs
            det tydliga regler för utfodring för att minska de här skadorna,
            och de kommer att framgå i den proposition som vi lägger fram
            på riksdagens bord.
          </note>
          <note>
            Sedan har vi generösa jaktregler, för under större delen av året
            får man ju jaga vildsvin. Det underlättar på många olika sätt
            att man kan ha belysning vid åteljakt, och efter ansökan hos länsstyrelsen
            kan man få använda elektronisk bildförstärkare. Det finns också
            ett flertal godkända fångstredskap för årsungar. Man kan också
            bedriva skyddsjakt hela året om, om vildsvinen förorsakar skador
            på grödor och odlingar.
          </note>
          <note>
            Under jaktåret 2014–2015 sköts det 90 000 vildsvin, vilket är
            plus 7 procent jämfört med föregående år, så det har faktiskt
            skjutits betydligt fler. Vi har i dag en population på ungefär
            200 000.
          </note>
          <note>
            Som du var inne på kommer livsmedelsstrategin att beröra viltköttet,
            inte bara vildsvin utan också en uppskattad råvara från många
            andra djurslag. Den hamnar oftast i jägarnas frysboxar och kommer
            inte ut till konsumenterna. Det här är givetvis en informationssak,
            för det är viktigt att kunna hantera detta livsmedel på ett korrekt
            och säkert sätt.
          </note>
          <note>
            Vi har vilthanteringsanläggningar. Det är företag som har investerat
            i anläggningar för att kunna ta hand om detta. Jag ser att det
            finns goda möjligheter för dessa företag att kommersialisera även
            vildsvinsköttet, och vi ska inte dra undan mattan för deras möjligheter.
          </note>
          <note type="speaker">
            Anf. 64 JOHAN HULTBERG (M):
          </note>
          <note>
            Herr talman! Det är bra att ministern lyfter fram och välkomnar
            de åtgärder som alliansregeringen gjorde för att underlätta och
            skapa en bättre och mer effektiv jakt. Men det räcker som sagt
            inte. Ministern var inne på att den stora utmaningen och det viktigaste
            vi har att göra är att säkerställa att mer kött når ut på marknaden
            och att köttet inte fastnar i jägarnas frysboxar.
          </note>
          <note>
            Många gånger jagar jägarna vildsvin tills den egna boxen är full.
            När boxen är full slutar de jaga eftersom de enligt lag är förbjudna
            att sälja kött vidare i småskalig omfattning till sin granne eller
            kollega. Varför är de det? Jo, för att det, som ministern redogjorde
            för, kan finnas trikiner i köttet.
          </note>
          <note>
            Herr talman! Med krav på att man har testat köttet för trikiner
            och att man har grundläggande kunskap och utbildning i livsmedelshantering,
            hygien och annat viktigt vore det fullt rimligt att man i begränsad
            omfattning får lov att sälja vildsvinskött.
          </note>
          <note>
            Jag tror på intet sätt att det slår undan benen för vilthanteringsanläggningarna.
            Tvärtom tror jag att om fler konsumenter hade fått smaka vildsvinskött
            och fått upp ögonen för denna fina råvara hade affären för vilthanteringsanläggningarna
            blivit bättre och intresset för att jaga vildsvin ökat.
          </note>
          <note>
            Jag beklagar att ministern avfärdar mitt förslag om hur man skulle
            kunna skapa ökad avsättning och efterfrågan på vildsvinskött.
            Jag konstaterar att ministern då också avfärdar ett förslag som
            är ytterst efterfrågat av Sveriges jägarkår, och det beklagar
            jag.
          </note>
          <note>
            Vad föreslår ministern i stället? Är svaret ”ingenting”? Vad
            har ministern för förslag för att underlätta för vilthanteringsanläggningarna
            eller för att göra administrationen av trikinprovtagningen ännu
            enklare? Den är redan i dag enkel, och kostnaden är inte särskilt
            hög – men det finns säkert möjlighet att göra ytterligare.
          </note>
          <note>
            Ministern och regeringen är svaret skyldig. Man avfärdar de förslag
            som jag och andra har presenterat. Men man kommer inte med så
            många, om en några, egna förslag och idéer.
          </note>
          <note>
            Herr talman! När man diskuterar livsmedelssäkerhet och frågan
            om trikinprover är det viktigt att ställa sig frågan om dagens
            regler och byråkrati är rimlig. Står den i proportion till den
            risk som finns? Jag tycker inte det. Ministern sa att det i fjol
            sköts 90 000 vildsvin. Vet han hur många av dem som bar på trikiner?
            I hur många av de djur som sköts hittade man trikiner?
          </note>
          <note type="speaker">
            Anf. 65 Statsrådet SVEN-ERIK BUCHT (S):
          </note>
          <note>
            Herr talman! I livsmedelsstrategin kommer det att tas upp en
            hel del om livsmedelssäkerhet. Mat är hälsa, och det är mycket
            viktigt att vi har säkra livsmedel. Vi ser ju vad som händer tid
            till annan när det fuskas med sådant. Livsmedelssäkerheten kommer
            vi alltså inte att tumma på.
          </note>
          <note>
            Att livsmedelsstrategin är försenad med någon månad är beklagligt.
            Hade alliansregeringen lyssnat på de kommittémotioner som väcktes
            i riksdagen för tre år sedan hade den varit på plats för länge
            sedan. Men man avfärdade dem, så lite ansvar får man nog ta själv.
          </note>
          <note>
            Jag har jagat och jagar vildsvin. De är svårjagade, och svårare
            än annat vilt att slakta och ta hand om. De jagas oftast under
            en varm period, och i avvaktan på trikinprover måste köttet ligga
            i kylrum. Vildsvin är alltså inte lika lätthanterligt som mycket
            annat vilt, och därför är det viktigt att vi har ordning och reda
            och vilthanteringsanläggningar. Det är som sagt företag som har
            investerat för att kunna ta hand om detta. Vi ska inte dra undan
            mattan för dem.
          </note>
          <note>
            Hultberg frågade hur många som har drabbats av trikiner. År 2012
            var det fem stycken som testades positivt. Det är inte många,
            men det kan få förödande konsekvenser. Häromåret sköts ett vildsvin
            i Småland som bar på 2 000 larver per gram kött. Man bedömer att
            50 trikinlarver räcker för att infektera en människa. Hade detta
            hamnat i en vildsvinskorv kunde det ha fått förödande konsekvenser.
          </note>
          <note>
            Detta är inget att leka och slarva med, utan vi måste säkerställa
            att det kött som kommer till konsumenterna är säkert. Det kan
            annars ställa även annat viltkött i dålig dager.
          </note>
          <note type="speaker">
            Anf. 66 JOHAN HULTBERG (M):
          </note>
          <note>
            Herr talman! I fjol var det ett djur av 90 000 som bar på trikinsmitta.
            Det är alltså 0,00001 procents risk att djuret bär på trikiner.
            Men den risken ska inte negligeras, för det är allvarligt att
            smittas av trikiner.
          </note>
          <note>
            Jag delar helt och fullt ministerns uppfattning att vi måste
            slå vakt om livsmedelssäkerheten. Detta är, för att använda ministerns
            ord, inget att leka och skoja med.
          </note>
          <note>
            Det förslag jag har lagt fram handlar inte om att man inte ska
            testa för trikiner. Det handlar om att jägaren, precis som jägaren
            gör på kött för egen konsumtion, ska få lova att göra ett trikintest,
            skicka det på analys, få resultatet per telefon – vanligtvis via
            sms – och därefter i liten omfattning få sälja köttet vidare.
          </note>
          <note>
            Det stora grundproblemet när det gäller att få till ökad jakt
            av vildsvin och bättre förvaltning är just avsättningsmöjligheterna.
            När jag träffar jägare, markägare och andra som vill utveckla
            en bättre fungerande vildsvinsförvaltning återkommer den frågan
            alltid. Det är för krångligt att sälja köttet.
          </note>
          <note>
            Jag konstaterar att ministern inte hade några svar på hur han
            och reger ­ ingen skulle vilja underlätta för vilthanteringsanläggningarna.
            Alliansen gjorde till exempel nedsättningar i slakteriavgifterna.
            Är lägre avgifter en väg framåt för ministern? Vilka konkreta
            åtgärder föreslås?
          </note>
          <note>
            Alliansens Matlandet Sverige lade en bra grund till den livsmedelsstrategi
            man nu arbetar med. Alliansen har gång efter annan ställt konkreta
            frågor om livsmedelsstrategin, men regeringens svar uteblir. Vi
            är nu utelämnade ur den processen, och det beklagar jag.
          </note>
          <note type="speaker">
            Anf. 67 Statsrådet SVEN-ERIK BUCHT (S):
          </note>
          <note>
            Herr talman! Jag är glad att Alliansen inser att Sverige behöver
            en livsmedelsstrategi. Jag hoppas att vi kan anta denna strategi
            gemensamt i riksdagen med ett tungt klubbslag från talmannen och
            utan partipolitisk prestige. Vi har kanske olika handlingsplaner
            för att nå en sådan strategi beroende på vilken regering som just
            då sitter vid makten. I strategin kommer mat, hälsa och livsmedelssäkerhet
            att väga tungt.
          </note>
          <note>
            Jag ser fram emot att lägga en proposition på riksdagens bord
            och få ordning på utfodringen, som inte har varit bra, och också
            få ordning på hanteringen av vildsvinsköttet. Det måste hanteras
            på vilthanteringsanläggningar, som har kunskapen att göra det
            på korrekt sätt.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2015/16:561 om myndighetskrav som
            försvårar rationellt lantbruk
          </note>
          <note type="speaker">
            Anf. 68 Statsrådet SVEN-ERIK BUCHT (S):
          </note>
          <note>
            Herr talman! Daniel Bäckström har frågat mig om jag anser, utan
            att gå in på det enskilda ärende som är under prövning, att det
            är rimligt att på det här sättet inskränka äganderätten och möjligheterna
            till ett rationellt jordbruk. Om inte undrar Daniel Bäckström
            om jag avser att vidta några åtgärder.
          </note>
          <note>
            Enligt 2 kap. 3 § miljöbalken ska alla som bedriver eller avser
            att be ­ driva en verksamhet eller vidta en åtgärd utföra de skyddsåtgärder,
            iaktta de begränsningar och vidta de försiktighetsåtgärder som
            behövs för att före ­ bygga, hindra och motverka olägenheter för
            människors hälsa och mil ­ jön. Skyldigheten gäller för alla och
            gäller enligt 2 kap. 7 § i den ut ­ sträck ­ ning som det inte
            kan anses vara orimligt att uppfylla dem.
          </note>
          <note>
            Tillståndspliktiga verksamheter är bland annat större djuranläggningar
            med nötkreatur, svin och fjäderfän. I samband med tillståndsprövning
            ska det göras en bedömning av vad den enskilde behöver göra för
            att verksamheten ska få bedrivas.
          </note>
          <note>
            Vid tillståndsprövning av djurhållning kan det röra sig om villkor
            om lagring och spridning av gödsel om det behövs med hänsyn till
            människors hälsa eller miljön. Om det behövs och i så fall vilka
            villkor som bör ställas är någonting som måste avgöras i det enskilda
            fallet och utifrån de lokala förhållandena.
          </note>
          <note>
            För jordbrukaren finns möjlighet att överklaga tillståndsbeslutet,
            dess utformning och enskilda villkor till mark- och miljödomstol.
            Det är inte upp till mig som landsbygdsminister att uttala mig
            om ifall ett eller flera villkor i ett tillståndsbeslut är rimliga.
          </note>
          <note type="speaker">
            Anf. 69 DANIEL BÄCKSTRÖM (C):
          </note>
          <note>
            Herr talman! Tack, herr minister, för svaret!
          </note>
          <note>
            Jag aktualiserar interpellationen helt med utgångspunkt från
            ett aktuellt fall hemma i Värmland, där en jordbruksföretagare
            i Säffle utvecklar sin verksamhet och har lämnat in en ansökan
            för att låta verksamheten utvecklas och växa rejält.
          </note>
          <note>
            Själva fallet ska vi inte diskutera, men det handlar om synsätt
            som illustreras i myndighetsutövningen kopplat till de förutsättningar
            och villkor som ges i tillståndet. Man märker alltmer hur olika
            intressen ska balanseras, och i det här fallet har man tydligt
            markerat emot den enskilde jordbruksföretagaren när det handlar
            om att begränsa möjligheterna att sprida gödsel under helger och
            dagar före storhelg.
          </note>
          <note>
            Att man får ge näring till jorden och till grödan som växer är
            en grundförutsättning för att kunna bedriva ett aktivt jordbruk
            och utveckla sin verksamhet. Det är också en viktig förutsättning
            för att under så kort tid som möjligt kunna genomföra aktiviteterna
            med hänsyn till de lokala väderleksförhållanden som råder för
            stunden. Det är inte alltid genom byråkrati och myndighetsutövning
            som man finner de lämpligaste lösningarna praktiskt. I det här
            fallet är det väldigt tydligt.
          </note>
          <note>
            Det handlar om en levande landsbygd. Det handlar om vilka villkor
            man ger och hur man kan ge förutsättningar för att stärka företagsklimatet
            för den enskilde lantbruksföretagaren och utveckla jordbruket.
            Det handlar om regelförenklingar i stället för regelkrångel.
          </note>
          <note>
            Verksamheten går att utveckla till 6 800 platser för slaktsvin
            och högst 800 platser för suggor. Mängden gödsel beräknas till
            28 000 kubik, lite drygt. Det handlar om en stor spridningsareal
            som många gånger ligger långt från bebyggelse och om en verksamhet
            som visar stor hänsyn till grannar och berörda som finns i närheten
            av markerna.
          </note>
          <note>
            Tillståndet är godkänt, men just detta villkor har ändrats jämfört
            med tidigare. Nu är spridning av organiska medel reglerat så att
            det får ske under så få och koncentrerade perioder som möjligt.
            Vi är mitt inne i vårbruket i stora delar av landet. En del har
            klarat av det, en del arbetar just nu och en del inväntar de rätta
            förutsättningarna. Då är varje dag oerhört viktig. Det måste vara
            rätt väder.
          </note>
          <note>
            Den enskilde har möjlighet att söka undantag eller dispens hos
            kommunen, men då blir det en årlig prövning varje år och byråkrati.
            Det hade varit bättre att i stället ha det som det var tidigare
            för den enskilde, nämligen att spridning av gödsel inte får ske
            dagen före eller under midsommarhelgen, att spridning under lördagar,
            söndagar och helgdagar endast får ske undantagsvis och att tidpunkten
            för spridning ska väljas så att luktstörningar minimeras.
          </note>
          <note>
            Detta prövas nu, och det är ett intressant ärende. Intressant
            är också att inga grannar har klagat, utan de stöttar den enskilde
            jordbrukaren ute på Värmlandsnäs. De förstår inte problematiken
            utan tycker att det hör till att man måste sprida gödsel för att
            kunna bedriva jordbruk.
          </note>
          <note type="speaker">
            Anf. 70 Statsrådet SVEN-ERIK BUCHT (S):
          </note>
          <note>
            Herr talman! Det är miljöbalken som utgör grunden för den svenska
            miljölagstiftningen. Den syftar till att främja en hållbar utveckling
            och tillförsäkra en hälsosam och god miljö för oss som lever nu
            men också i framtiden.
          </note>
          <note>
            Miljöbalken har olika bestämmelser som berör oss alla på olika
            sätt, både som företagare och privatpersoner. Den sätter spelreglerna
            för vilken hänsyn vi måste ta när vi bedriver verksamhet och vilka
            åtgärder vi måste vidta när vi bedriver verksamhet som kan påverka
            både människors hälsa och miljön. Det gäller oberoende av om verksamheten
            är liten eller stor, och allt från jordbruk till gruvan i Kiruna
            och allt däremellan berörs av detta.
          </note>
          <note>
            Mitt synsätt när det gäller lantbrukarna, särskilt i Sverige,
            är att vi är mycket medvetna om hur deras verksamhet påverkar
            miljön. Jag vet att de vidtar en lång rad åtgärder för att minska
            verksamheternas miljöpåverkan. Svensk livsmedelsproduktion ligger
            långt framme när det gäller miljö ­ arbete. I många stycken är
            vi i Sverige faktiskt världsledande när det gäl ­ ler livsmedelsproduktion
            och miljötänk.
          </note>
          <note>
            Vi har många lantbrukare i dag som har höga ambitioner när det
            gäller att utveckla sin verksamhet och ta de miljöhänsyn som krävs
            samtidigt som de givetvis arbetar för att stärka lönsamheten i
            sitt företag.
          </note>
          <note>
            Jag hoppas att lantbrukare får framföra sitt synsätt och sin
            argumenta ­ tion på ett bra sätt i de domstolsförhandlingar som
            sker. Men det är inte något som jag som statsråd kan gå in på
            över huvud taget, och det tror jag att Daniel Bäckström har full
            förståelse för.
          </note>
          <note type="speaker">
            Anf. 71 DANIEL BÄCKSTRÖM (C):
          </note>
          <note>
            Herr talman! Det handlar om vilka regelverk Sverige ska ha för
            denna typ av verksamhet och hur vi på bästa sätt kan skapa förutsättningar
            för landsbygden och dess företagande att utvecklas. Där är jordbruksföretagandet
            en elementär och viktig del.
          </note>
          <note>
            Vi återkommer ofta till landsbygdsstrategin, som kommer. Då är
            inriktningen hos myndigheternas tillämpning och utveckling av
            praxis oerhört viktig och grundläggande för att få så bra och
            grundläggande förutsättningar för den enskilde som möjligt.
          </note>
          <note>
            Vi kan se att man med hänsyn till myndighetsbeslut tvingas göra
            uppehåll i gödslingsverksamhet, vilka i vissa fall kan bli upp
            till fyra fem dagar långa beroende på hur helgdagarna ligger nu
            i maj. Det skulle till exempel inte vara tjänligt att köra ut
            gödsel första maj även om det är perfekta väderleksförutsättningar.
            Efter två dygn krävs en ny uppstart för att kunna få gödselbrunnen
            rätt anpassad, och det kräver extra timmar och påverkar också
            lönsamheten i företagandet.
          </note>
          <note>
            Det intressanta i det här läget är att kommunen stöder och ser
            betydelsen av företagets möjligheter att kunna utveckla verksamheten
            och hur viktig den är för en levande landsbygd och att man ger
            förutsättningar när man upplever att den enskilde jordbruksföretagaren
            tillämpar en bra praktisk bedömning av när och hur gödslingen
            ska gå till.
          </note>
          <note>
            I förlängningen kan det på flera håll i landet bli en ökad reglering.
            Det är det som politiken måste in och se över. Vilka regelverk,
            vilka förutsättningar och vilket engagemang visar riksdagen men
            också regeringen i den här typen av frågor i ett läge när landsbygdföretagandet,
            i ett läge där vi behöver höja vår försörjning av livsmedel i
            Sverige? Vi behöver, precis som landsbygdsministern ofta refererar
            till, ge förutsättningar för att öka produktionen. Då är varje
            del viktig. Den sammantagna bilden är att det finns oerhört mycket
            tillämpning som behöver ses över, förenklas och tydliggöras, så
            att man lägger ansvaret på rätt plats, så lokalt som möjligt.
          </note>
          <note>
            Min fråga är: Finns det några reflektioner kopplade till det
            beskrivna läge som har uppkommit? Hur ser ministern på att det
            kan bli så här i praktiken, när man får oerhört stora restriktioner
            under kort tid som är en viktig del av ett brukningstillfälle,
            där mycket gödsel ska ut och många hektar ska hanteras, många
            gånger flera kilometer från berörda grannar? Finns det några reflektioner
            från regeringens representant i det här ärendet som syftar till
            att ge förutsättningar att utveckla landsbygdens företagande och
            se till att det långsiktigt finns rätt förutsättningar?
          </note>
          <note type="speaker">
            Anf. 72 Statsrådet SVEN-ERIK BUCHT (S):
          </note>
          <note>
            Herr talman! Jag kan inte kommentera det enskilda fallet. De
            frågor som Daniel Bäckström ställer till mig gör att jag har mycket
            svårt att svara.
          </note>
          <note>
            Allmänt vill jag säga att jag förstår jordbrukets dilemma att
            ständigt och jämt kämpa med lönsamheten. Det handlar om oerhört
            viktiga företag inte minst för svensk landsbygd, viktiga företag
            för vår livsmedelsindustri. Det är faktiskt 70 procent av vår
            livsmedels- och dryckesindustri som får sina råvaror från svensk
            primärproduktion. Till och med industrijobben skulle försvinna
            om lantbruksföretagen försvinner. Det påverkar väldigt mycket
            i vårt samhälle. Ambitionen som du nämner, att öka produktionen,
            är precis vad vi vill med livsmedelsstrategin.
          </note>
          <note>
            När det gäller tillståndsplikterna, som är en del i miljöprövningen,
            är det främst klimat- och miljöministern som är ansvarig för frågorna
            inom regeringen. Du kan möjligen ställa en mer detaljerad fråga
            till ansvarig minister om de delarna.
          </note>
          <note type="speaker">
            Anf. 73 DANIEL BÄCKSTRÖM (C):
          </note>
          <note>
            Herr talman! Utifrån det givna svaret och också reflektionerna
            i debatten är åtgärder – eller hur man tar frågan vidare – inte
            det som landsbygdsministern presenterar.
          </note>
          <note>
            Att hänvisa till en kollega är bra. Det är viktigt att de här
            frågorna belyses av flera ansvariga ministrar, för detta är en
            angelägenhet att fortsätta att diskutera, inte minst utifrån det
            lokala företagarperspektivet, där intressena måste samverka på
            bästa sätt och där myndighetsutövningen måste ge förutsättningar
            och tydlighet, så att det blir praktiskt genomförbart.
          </note>
          <note>
            Vi har levt länge med att gödsel luktar. Vi har levt länge med
            att maskiner bullrar. Vi har levt länge med att ljuden har beteendemönster
            som påverkar omgivningen. Men det är en del av det naturliga livet
            på landsbygden. Människor som bor och verkar i de bygderna är
            väl medvetna om att det vissa stunder under året behöver bli ändrade
            förutsättningar – man behöver köra ut gödsel och även göra det
            under de dagar som är bäst ut ­ ifrån kvävesituationen, spridningseffekten,
            värdet i energin för näringen som ska ned i backen och så vidare.
          </note>
          <note>
            Detta vet jordbrukarna bäst. Det är inte myndigheten som känner
            till de praktiska förutsättningarna för hur man på bästa sätt
            kan optimera sitt jordbruksföretagande. I det här läget handlar
            det om hårt satsande, duktiga lantbruksföretagare som är och kommer
            att vara en ryggrad i svensk landsbygdsutveckling. Då är det vår
            uppgift att på bästa sätt ge förutsättningar som är tydliga och
            lätta att förstå men också ge praktiska förutsättningar för att
            bedriva verksamheten optimalt och kunna sprida gödsel när det
            är läge utifrån väderleken.
          </note>
          <note type="speaker">
            Anf. 74 Statsrådet SVEN-ERIK BUCHT (S):
          </note>
          <note>
            Herr talman! Jag kan inte gå in på några åtgärder kopplade till
            ett enskilt fall – det är väldigt svårt. Med det Daniel Bäckström
            hela tiden presenterar utifrån det enskilda fallet är det mycket
            svårt och riskabelt för ett statsråd att kommentera.
          </note>
          <note>
            Allmänt sett tror jag på svenskt jordbruk. Vi har goda förutsättningar.
            Jag vill också förenkla för det svenska jordbruket, fortsätta
            den förenk ­ lingsresa som Jordbruksverket har gjort på ett så
            förtjänstfullt sätt och minska administrationen för lantbruket
            utan att höja risken för vår miljö och hälsa. Vi har fantastiska
            förutsättningar i Sverige att öka vår produk ­ tion, inte minst
            inom primärproduktionen och jordbruket.
          </note>
          <note>
            Att vi har en lagstiftning som är utformad med stärkta krav på
            hur man bedriver verksamheten och man kan uppfatta lagstiftningen
            som ett hinder kan stämma. Det kan också uppstå målkonflikter
            .
          </note>
          <note>
            Det är viktigt att man kan belysa olika aspekter av en fråga
            när sådant här kommer upp till prövning och att man kan se det
            från olika synvinklar och få en opartisk bedömning. Jag tror ändå
            att vi har ett bra rättssystem för att kunna hantera olika målkonflikter,
            och det är viktigt att de här frågorna genomlyses. Jag hoppas
            också verkligen att lantbrukare ska uppleva att de i domstolsförhandlingar
            ges tillfälle att framföra sina argument på ett bra sätt.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:565 om krisberedskap och
            livsmedelsförsörjning vid stängda gränser samt naturkatastrofer
          </note>
          <note type="speaker">
            Anf. 75 Statsrådet SVEN-ERIK BUCHT (S):
          </note>
          <note>
            Herr talman! Daniel Bäckström har frågat inrikesministern hur
            lång tid statsrådet bedömer att livsmedelsförsörjningen klaras
            med nuvarande beredskap om transporterna till landet hindras och
            strategiskt viktiga hamnar blockeras i en krissituation. Dessutom
            frågas om vilka åtgärder statsrådet anser behövs för att säkra
            tillgången till livsmedel i hela landet vid kriser som vida överstiger
            den enskildes beredskapsansvar om 72 timmar. En ytterligare fråga
            ställs om vilka ytterligare initiativ statsrådet kommer att ta
            för att minska sårbarheten vid krissituationer som hotar livsmedelsförsörjningen.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Först vill jag hålla med Bäckström om att det här är ett viktigt
            område. Vi har en förändrad säkerhetspolitisk hotbild, och våra
            beroenden för en säker försörjningsförmåga ökar. Den första frågan
            är dock knepig och beror på vilken årstid vi har och vilka delar
            av landet som hindras. En fullständig blockad bedöms av försvarsexperter
            och ansvariga myndigheter som osannolikt och finns inte med i
            de risk- och sårbarhetsanalyser som de bevakningsansvariga myndigheterna
            gör årligen. Däremot kan man tänka sig att delar av landet kan
            få problem med tillförseln på grund av allvarlig samhällsstörning
            exempelvis i form av en naturolycka eller att riktade angrepp
            förhindrar tillförseln av förnödenheter.
          </note>
          <note>
            I och med kalla krigets slut och Sveriges inträde i Europeiska
            unionen bedömdes att tillgången på livsmedel kan säkras genom
            den fria handeln inom EU och omvärlden och genom ett ansvarstagande
            från de stora livsmedelskedjornas sida. Därför togs regleringar
            bort som anger former eller strukturer för en livsmedelsförsörjning/beredskapslagring
            i kris eller under höjd beredskap. Tilltro sattes också till EU:s
            solidaritetsklausul, som anger att medlemsländerna i händelse
            av en katastrof eller terroristattack ska hjälpa andra. Den bedömningen
            gäller fortfarande.
          </note>
          <note>
            Det är dock inte relevant att enbart se på livsmedelsförsörjningen
            som en isolerad företeelse. En effektiv livsmedelsförsörjning
            är beroende av insatsvaror såsom exempelvis fordonsbränsle och
            gödningsmedel, förädlingsindustri, lagerhållning, distributionsvägar,
            dagligvaruhandel, el och möjlighet till att köpa varor med kontanter
            eller kort. Därför är det inte enbart tillgången på livsmedel
            som är av betydelse.
          </note>
          <note>
            Den andra frågan gäller vilka åtgärder som behövs för att säkra
            tillgången till livsmedel i hela landet vid kriser som vida överstiger
            den enskildes beredskapsansvar om 72 timmar.
          </note>
          <note>
            Den enskilde bör ha beredskap för att klara sin egen försörjning
            och säkerhet. Det kan exempelvis handla om att ha förnödenheter
            i hemmet.
          </note>
          <note>
            Livsmedelsverket har ett nationellt övergripande ansvar för samordning
            av kris- och beredskapsplanering för livsmedelsförsörjningen i
            ledet efter primärproduktionen samt för dricksvattenförsörjningen.
            Livsmedelsverket har en privatoffentlig samrådsgrupp för fortlöpande
            diskussioner om samverkan, säkerhet, lagerhållning, distribution
            med mera med företag, dricksvattenproducenter, kommuner och andra
            intressenter. Livsmedelsverket får även meddela föreskrifter om
            försiktighetsmått i syfte att förebygga och avhjälpa skadeverkningarna
            av sabotage eller annan skadegörelse som kan påverka Sveriges
            livsmedelsförsörjning, däri inbegrips också dricksvatten.
          </note>
          <note>
            Slutligen frågas om vilka ytterligare initiativ som kommer att
            tas för att minska sårbarheten vid krissituationer som hotar livsmedelsförsörjningen.
          </note>
          <note>
            Regeringen aviserade i budgetpropositionen för 2015 arbetet med
            en nationell livsmedelsstrategi. Utgångspunkten för arbetet med
            livsmedelsstrategin är att det finns en stor potential i den svenska
            livsmedelsproduktionen och efterföljande led. Mål för arbetet
            är att öka sysselsättningen, produktionen, exporten, innovationskraften
            och lönsamheten i livsmedelsproduktionen samtidigt som de relevanta
            nationella miljömålen nås. En ökad livsmedelsproduktion i Sverige
            leder till bättre förutsättningar för en god nationell försörjningsberedskap.
            Sveriges egen produktion av livsmedel har givetvis betydelse för
            vår försörjningsförmåga i såväl kris som under höjd beredskap.
            Regeringen avser att återkomma kring utformningen av mål inom
            ramen för livsmedelsstrategin när propositionen läggs på riksdagens
            bord.
          </note>
          <note>
            Vi måste först och främst se på krisberedskapen ur ett helhetsperspektiv.
            Det påpekar regeringen bland annat i propositionen Försvarspolitisk
            inr iktning – Sveriges försvar 2016– 2020 (2014/15:109). Vad som
            framgår i propositionen är att det krävs analyser och planering
            av hur leveranssäkerheten och beredskapen inom livsmedelsförsörjningen
            kan förbättras inför till exempel förhöjd beredskap. Uppdrag har
            givits till berörda myndigheter, och regeringen avser att återkomma
            i frågan. När det gäller regeringens ambitioner för svensk försörjningsberedskap
            i händelse av en situation då import av livsmedel och förnödenheter
            riskerar att begränsas, är målet att fortsätta arbetet med att
            säkerställa de samhällsviktiga funktionerna och värna civilbefolkningen.
          </note>
          <note type="speaker">
            Anf. 76 DANIEL BÄCKSTRÖM (C):
          </note>
          <note>
            Herr talman! Jag tackar ministern för svaret. Helt klart är vi
            inne i ett nytt säkerhetspolitiskt läge. I vårt närområde händer
            det saker löpande. Efter att vi tog beslutet i juni om totalförsvarets
            uppdrag framöver och om den försvarspolitiska inriktningspropositionen
            som gäller för de närmaste fem åren har mycket hänt och mycket
            fortsätter att hända.
          </note>
          <note>
            Vi är i hög grad ett importberoende land. Vi talar om att ungefär
            hälften eller knappt hälften av livsmedelsförsörjningen sker genom
            svensk produktion. Och försörjningsgraden minskar. Detta riskerar
            att bli en mycket stor säkerhetsrisk. Det handlar om många olika
            kriser och händelser, både militära och icke militära. Sårbarheten
            har växt i takt med att logistiken och upplägget för transporter
            och lagerhållning har förändrats de senaste åren.
          </note>
          <note>
            Detta gör att man verkligen kan fundera över hur länge livsmedelsverksamma
            företag och organisationer klarar livsmedelsförsörjningen till
            vår befolkning. Hur lång tid dröjer det innan det är tomt i hyllorna
            i affärerna om hamnarna inte skulle fungera och om transporterna
            till Sverige slutar att fungera? Även om ministern bedömer att
            en total bojkott inte är sannolik kan delar av transportsystemet
            påverkas starkt. Då dröjer det inte länge innan detta börjar visa
            sig i praktiken.
          </note>
          <note>
            Det finns en del analytiker som jobbar med denna frågeställning.
            Jag vet att man jobbar mellan SLU, Försvarshögskolan och andra
            för att se på olika scenarier.
          </note>
          <note>
            Vi saknar egna lager av livsmedel. Vi är också beroende av, precis
            som ministern påpekade, insatsvaror till vårt jordbruk. Det handlar
            om gödning, och det handlar om protein. Men det handlar också
            om bränsle till våra maskiner. Hur länge har vi diesel till traktorerna
            – traktorer som ska användas för att få fram mer mat – om det
            skulle bli ett avbrott i transportkedjan?
          </note>
          <note>
            Jag tycker att det är positivt att ministern poängterar att detta
            är ett viktigt område, att han också nämner det säkerhetspolitiska
            läget i vårt närområde och att det har förändrats och att detta
            kommer att påverka oss.
          </note>
          <note>
            Grundläggande för både försvarsarbete och totalförsvarsplanering
            är att det finns mat. Mat är bränsle för kroppen. Utan mat kommer
            totalförsvarsförmågan att påverkas rejält.
          </note>
          <note>
            Jag tror att det är jätteviktigt att det i kommande totalförsvarsplanering
            görs omfattande sårbarhetsanalyser i fråga om individnivå, i fråga
            om systemtänket för hela riket men även i fråga om beroendet av
            omvärlden. Inte minst viktigt är det att man i livsmedelsstrategin
            betonar denna koppling. Vi behöver nämligen ha en inhemsk produktion
            som så mycket som möjligt säkrar våra intressen.
          </note>
          <note>
            Detta är en viktig och stor trygghetsfråga. Det handlar om att
            vi tillsammans ska kunna ta ansvar men också se helheten, precis
            som ministern påpekar. Detta är en central del i kommande beredskapsarbete.
          </note>
          <note>
            Jag vill fortsätta med frågan hur importberoendet egentligen
            ser ut och vilken bild ministern har av detta. Det är ett svårt
            fält att beskriva, men det påverkas.
          </note>
          <note>
            Jag har läst en artikel där ministern har uttalat sig om att
            vår självförsörjningsgrad i fredstid har betydelse för vår försörjningsförmåga
            i kris. Men också andra faktorer är av stor betydelse. Det handlar
            om infrastruktur och en fungerande marknad.
          </note>
          <note>
            I svaret dras en slutsats utifrån en analys som gjordes för drygt
            20 år sedan. Regeringsföreträdaren framhåller i svaret betydelsen
            av EU-inträdet och kalla krigets slut. Nu är vi i ett helt annat
            säkerhetspolitiskt läge, och det måste också regeringen reflektera
            över.
          </note>
          <note type="speaker">
            Anf. 77 Statsrådet SVEN-ERIK BUCHT (S):
          </note>
          <note>
            Herr talman! Jag tror att Daniel Bäckström och jag är överens
            om att vi är ett mycket importberoende land. Men vi är inte ensamma
            om det. Det är en utveckling som vi delar med många andra länder.
            Det har att göra med att vi handlar mycket över nationsgränser,
            inte minst inom EU. Det gör också att man kanske inte är så självförsörjande
            som man var en gång i tiden och som också vårt land var, utan
            man förlitar sig på att denna handel ska fungera.
          </note>
          <note>
            Sedan skiljer sig vårt beroende åt mellan olika områden. Vi importerar
            ungefär 50 procent av våra livsmedel. Det är alltså ungefär 50–50.
            Men det finns också vissa livsmedel som vi har överskott på i
            Sverige, exempelvis spannmål. Men vårt grannland Finland har inte
            det. Vi har också en hög försörjningsgrad av matfågelkött. Det
            finns olika exempel på det.
          </note>
          <note>
            När man planerar för dessa olika hotbilder har man olika sannolikhetsscenarier
            för det.
          </note>
          <note>
            V åra expertmyndigheter har inte lyft fram e n total avspärrning
            som en aktuell hotbild. Jag utgår från att så är fallet. De gör
            nog en korrekt bedömning.
          </note>
          <note>
            I ljuset av det försämrade omvärldsläget och den ökade osäkerheten
            angav regeringen i propositionen Försvarspolitisk inriktning –
            Sveriges försvar 2016 – 2020 att planering för det civila försvaret
            ska återupptas. Uppdrag har nu getts till berörda myndigheter
            som ska se över och redovisa vilka åtgärder som behöver vidtas
            för att vi ska kunna värna civilbefolkningen. Den första redovisningen
            kommer att ske redan i juni 2016. Det kommer givetvis att komma
            flera olika rapporter om den här viktiga frågan.
          </note>
          <note>
            Vi ska inte glömma bort att det också finns ett egenansvar. Vi
            har ett eget ansvar för att se till att ha vatten och mat för
            i alla fall minst 72 timmar. Det är inte orimligt at t man har
            det egna ansvaret. Men det behövs mycket informationsinsatser
            om det. Frivilliga organisationer, som Civilförsvars ­ förbundet,
            har en viktig roll när det gäller att jobba med information om
            de t här till enskilda individer.
          </note>
          <note>
            Samhället kan inte lösa det här på egen hand. Det finns också
            ett egen ­ ansvar.
          </note>
          <note type="speaker">
            Anf. 78 DANIEL BÄCKSTRÖM (C):
          </note>
          <note>
            Herr talman! Jag instämmer i att det är ett delat ansvar, mellan
            det offentliga och oss som individer och medborgare. Men den samlade
            bilden är regeringens och riksdagens ansvar. Jag ställde interpellationen
            till minister Ygeman. Den överlämnades till landsbygdsministern.
            Det är ju flera ministrar som har ansvar för de här frågorna.
          </note>
          <note>
            72-timmarsperspektivet är viktigt. Vi har nyligen tagit fram
            en föreskrift i försvarsutskottet. Det är en uppdaterad version
            med information till den enskilde om kris eller krig skulle inträffa.
          </note>
          <note>
            Men vad händer bortom tre veckor, när det ansvar som Livsmedelsverket
            har i dag har passerat? Vem har det samordnade ansvaret för att
            se till att det finns en helhetsbild för hur insatserna ska prioriteras
            och vad som behöver göras i det svenska samhället när krisen slår
            till? Var vi står är inte tillräckligt samordnat eller utrett.
          </note>
          <note>
            Konsekvenserna blir oerhört stora om livsmedelsproduktionen avstannar,
            om tillförsel av viktiga råvaror och också incitament för att
            bedriva produktion uteblir och om logistiken, som är sårbar, prövas
            hårt. Jag är oerhört angelägen om att det som ministern poängterar,
            att det här ska bli en viktig del i livsmedelsstrategin, också
            ska bli verklighet.
          </note>
          <note>
            Enligt vissa analytiker skulle samhället inte klara en allvarlig
            kris i dag. Mjölk, bröd och basvaror skulle snabbt ta slut i affärerna.
            Färskvarorna skulle sina, och mejeriprodukterna skulle ta slut
            i butikerna. Det skulle också efter ett par tre dagar bli en tydlig
            brist på drivmedel. Det offentliga kommer att bli utsatt. Det
            gäller bespisningar på skolor och äldreboenden. Man kommer att
            prioritera vissa grupper. Men i det längre perspektivet saknas
            en utförlig beskrivning av de praktiska konsekvenserna.
          </note>
          <note>
            Jag menar att ett utvecklat svenskt jordbruk och en ökad produktion
            av livsmedel i Sverige är grundläggande för att kunna ha stabil
            krisberedskap framöver.
          </note>
          <note>
            Vi behöver uppdatera bilden. Det är inte acceptabelt att referera
            och analysera dagens situation utifrån ett annat säkerhetspolitiskt
            läge. Vi är helt överens om att det förändras och att det har
            försämrats allvarligt de senaste åren. Efter händelserna i Ukraina
            och i Krim och efter övningar i och kring Östersjön och incidentrapporter
            om dessa blir bilden annorlunda.
          </note>
          <note>
            Det tar tid att ställa om. Det tar tid att skapa långsiktiga
            styrningar men också förutsättningar. Inte minst i en situation
            då det svenska jordbruket är under hård press behöver vi också
            jobba integrerat. Det här hör ihop – vår svenska produktion och
            krisberedskapen.
          </note>
          <note>
            Jag noterar att det inte finns särskilt många förslag på åtgärder
            i ministerns svar. Det hänvisas till strategin. Den är viktig.
            Det är kommande återkopplingar från både MSB, som skriver en del
            om detta, och Försvarsmakten.
          </note>
          <note>
            Vår gemensamma strävan måste vara att lyfta upp detta som en
            prioriterad fråga i totalförsvarsplaneringen.
          </note>
          <note type="speaker">
            Anf. 79 Statsrådet SVEN-ERIK BUCHT (S):
          </note>
          <note>
            Herr talman! Precis som jag sa i mitt förra inlägg har regeringen
            gett myndigheterna i uppdrag att belysa hela frågeställningen,
            bland annat ansvarsfrågan som du tar upp, Daniel Bäckström. Den
            kommer att belysas. Den första rapporten kommer vi att få redan
            nu i juni. Det kommer givetvis att komma en lång rad förslag för
            hur de här frågorna ska hanteras.
          </note>
          <note>
            Det är en mycket komplex fråga. Den handlar om mycket annat än
            bara själva livsmedlet. Det handlar, som har nämnts, om transporter,
            it-system, elnät med mera.
          </note>
          <note>
            Det är också avgörande att man samverkar, samordnar och planerar
            det här. Beredskapen beror på ett stort antal samverkande faktorer
            om vi ska lyckas. Jag ser därför med tillförsikt på det arbete
            som Livsmedelsverket inlett inom den samrådsgrupp man kallar för
            Skal , samarbete krisberedskap av livsmedelsförsörjning .
          </note>
          <note>
            Jordbruksverket, Livsmedelsverket, Försvarshögskolan, polisen
            och flera myndigheter, LRF och kommuner har nyligen inlett ett
            projekt om samhällssäkerhet och civilt försvar inom jordbrukssektorn
            och livsmedelskedjor. Det blir ytterligare ett bidrag för att
            förbättra vår livsmedelsberedskap.
          </note>
          <note>
            Vi har en del arbete framför oss. På grund av det förändrade
            säkerhetsläget är det ett mycket viktigt område att jobba vidare
            med. Vi är nog bara i början.
          </note>
          <note type="speaker">
            Anf. 80 DANIEL BÄCKSTRÖM (C):
          </note>
          <note>
            Herr talman! Det är givetvis mycket som ska återtas och reflekteras
            över den närmaste tiden. Det blir viktigt att följa upp uppdraget,
            hur vi ska gå vidare med totalförsvarsplaneringen i nästa steg.
          </note>
          <note>
            Det hänvisas till solidaritetsöverenskommelsen, klausulen mellan
            EU-länderna. Man kan också vända på frågan och fundera på ifall
            något annat land i krisläge skulle behöva vår hjälp med livsmedel,
            hur mycket kan vi då hjälpa till med med den produktionsnivå vi
            har i dag? Och vilka konsekvenser kan det få i nästa steg, ifall
            vi också hamnar i ett krisläge?
          </note>
          <note>
            Det finns många bra reflektioner. Men ministern poängterar också
            en viktig sak; nyckeln till bättre försörjningsberedskap ligger
            i en kraftigt ökad livsmedelsproduktion. Det skriver jag verkligen
            under på. Det handlar också om hela-landet-perspektivet. Att minska
            sårbarheten, att minska transporterna, att bygga hållbarare transporter
            och att minska miljöpåverkan – flera värden kan ingå i helhetsperspektivet
            och arbetet för att göra samhället mer robust och långsiktigt
            ansvarstagande. Det gäller även att engagera fler civila i att
            ta ansvar och initiativ.
          </note>
          <note>
            Livsmedelsstrategin åberopas. Det ska bli intressant att se om
            minis ­ tern kommer att reflektera över hur vi kan minska importberoendet
            och öka livsmedelsproduktionen i Sverige.
          </note>
          <note>
            Det här är en viktig del. Sedan finns det andra frågor som rör
            vattenförsörjning och annat som också kommer att ingå som viktiga
            perspektiv på livsmedelsfrågor.
          </note>
          <note>
            Tack för svar! Och tack för debatten!
          </note>
          <note type="speaker">
            Anf. 81 Statsrådet SVEN-ERIK BUCHT (S):
          </note>
          <note>
            Herr talman! Även vår livsmedelsexport är en del av vår självförsörjningsgrad.
            I dag har vi en självförsörjningsgrad på ungefär 50 procent och
            en export på 10 procent. Om vi lyfter in exporten har vi faktiskt
            en självförsörjningsgrad på 60 procent.
          </note>
          <note>
            Jag tror att livsmedelsstrategin också kommer att handla om att
            öka vår export.
          </note>
          <note>
            Det handlar egentligen om att öka vår totala produktion. Vare
            sig produktionen konsumeras i landet eller utanför landet är den
            viktig på många olika sätt. Den är viktig för tillväxt, för sysselsättning
            och för landsbygden samtidigt som den bidrar till att säkerställa
            en självförsörjningsgrad i orostider på ett bättre sätt. Livsmedelsstrategin
            är en viktig del i den här frågan.
          </note>
          <note>
            Här har regeringen hög ambitionsnivå. Den proposition som nu
            kommer att läggas på riksdagens bord handlar givetvis om att öka
            vår produk ­ tion. Sedan kommer man också att ha handlingsplaner
            för att man ska nå målen. De kan se olika ut över tid beroende
            vilken regering som har makten och hur man snabbt vill nå de mål
            som jag hoppas att man kan anta gemensamt här i Sveriges riksdag
            och att man i en så viktig fråga törs lägga partipolitisk prestige
            i papperskorgen och anta målsättningarna med ett tungt klubbslag.
            Nu ökar vi vår livsmedelsproduktion i landet Sverige.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2015/16:546 om alkobommar vid de
            svenska hamnarna
          </note>
          <note type="speaker">
            Anf. 82 Statsrådet ANNA JOHANSSON (S):
          </note>
          <note>
            Herr talman! Lars-Axel Nordell har frågat mig hur jag och regeringen
            kommer att gå vidare med införandet av automatiska alkotester
            av förare som anländer till svenska hamnar.
          </note>
          <note>
            Regeringen beslutade den 14 april 2016 att ge Trafikverket i
            uppdrag att förbereda införandet av anläggningar för nykterhetskontroll,
            så kallade alkobommar, i tre till fem hamnar som bedöms lämpliga
            för detta. I uppdraget ingår att identifiera och föreslå tre till
            fem lämpliga hamnar utifrån trafikvolym, kostnader, infrastruktur
            och kontrollsituation, samt med hänsyn till rådande konkurrensförhållanden
            för hamnarna. I uppdraget ingår även att förbereda upphandling
            av anläggningar för nykterhetskontroller
          </note>
          <note>
            Polismyndigheten, Tullverket och Kustbevakningen ska för uppdragets
            genomförande bidra med kunskap och erfarenheter utifrån sina respektive
            sakområden, i syfte att åstadkomma goda och effektiva lösningar
            för en nyktrare trafik.
          </note>
          <note>
            Förste vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            § 20 Svar på interpellation 2015/16:558 om id-kontrollernas effekter
            för Skåne
          </note>
          <note type="speaker">
            Anf. 83 Statsrådet ANNA JOHANSSON (S):
          </note>
          <note>
            Herr talman! Boriana Åberg har frågat mig om jag delar statsrådet
            Kristina Perssons uppfattning om Sydsvenska Handelskammarens rapport.
            Hon har även frågat vilka åtgärder jag vidtagit och avser att
            vidta för att begränsa de ökade kostnader och negativa effekter
            som införandet av iden ­ titetskontroller oundvikligen får för
            i första hand resenärer och transportör ­ er, men också för samhället
            i övrigt.
          </note>
          <note>
            Sedan de tillfälliga id-kontrollerna aviserades i slutet av förra
            året har jag besvarat ett stort antal frågor från riksdagen med
            anknytning till kontrollerna. Jag har hela tiden betonat att regeringen
            är väl medveten om de konsekvenser kraven på tillfälliga id-kontroller
            vid resor från Danmark har medfört för både transportörer och
            resenärer.
          </note>
          <note>
            Omständigheterna som ligger till grund för införandet av såväl
            tillfällig gränskontroll vid inre gräns som id-kontroller är extraordinära.
            Att de införda åtgärderna får vissa negativa effekter i Öresundsregionen
            är tyvärr en oundviklig följd av den uppkomna situationen. Exakt
            hur stora kostnaderna är har jag ingen uppfattning om, och summan
            kan säkert variera utifrån vilka antaganden man lägger till grund
            för beräkningen. En relevant fråga att ställa är också hur stora
            kostnader samhället hade haft om reger ­ ingen inte hade tagit
            sitt ansvar och vidtagit åtgärder för att hantera den stora tillströmningen
            av asylsökande under hösten 2015.
          </note>
          <note>
            I den ekonomiska vårpropositionen anger regeringen att en rimlig
            utgångspunkt är att transportörerna bör få kompensation för de
            ökade kostnader som följer av id-kontroller. Regeringen undersöker
            därför möjligheterna att införa en sådan kompensation, bland annat
            i förhållande till EU:s statsstödsregler. Frågan är under beredning
            inom Regeringskansliet. För att skapa långsiktiga planeringsförutsättningar
            för kommuner och landsting kommer regeringen i höst att föreslå
            att 10 miljarder kronor per år tillförs kommunsektorn för 2017
            och framåt.
          </note>
          <note type="speaker">
            Anf. 84 BORIANA ÅBERG (M):
          </note>
          <note>
            Herr talman! Tack, infrastrukturministern! Dock saknar jag fortfarande
            svar på mina två enkla frågor som kan besvaras med bara ja eller
            nej. Delar ministern sin kollega Kristina Perssons uppfattning
            om Sydsvenska Handelskammarens rapport – ja eller nej? Om ministern
            har missat vad Kristina Persson sa kan jag påminna henne.
          </note>
          <note>
            Kristina Persson ifrågasatte nivån på kostnaderna för minskad
            arbetspendling i Öresundsregionen som ett resultat av alla tågförseningar
            och alla andra olägenheter för alla typer av transporter i samband
            med gränskontrollerna. Enligt Handelskammarens beräkningar uppgår
            dessa kostnader till 2,9 miljoner per dag. Det blir 1,5 miljarder
            per år, en svindlande summa. Vi som sitter i trafikutskottet kan
            bara föreställa oss vilka fantastiska satsningar dessa pengar
            hade kunnat användas till.
          </note>
          <note>
            Vid beräkningen har Handelskammaren beaktat krympningen av arbetsmarknaden.
            Skåningar är inte längre benägna att söka jobb i Köpenhamn med
            omnejd i samma utsträckning som tidigare när pendlingstiden har
            ökat med flera timmar per dag. Det avskräcker.
          </note>
          <note>
            Den regionala turismen har också minskat. Det är krångligt att
            åka och förlusta sig i Skåne om man måste byta tåg och visa pass
            två gånger.
          </note>
          <note>
            I rapporten uttrycks farhågor om att både inhemska och internationella
            investeringar kommer att minska om Öresundsregionen uppfattas
            som två skilda regioner. Detta skapar oro på både den svenska
            och den danska sidan.
          </note>
          <note>
            Ministern kan fråga sina socialdemokratiska partivänner i Malmö
            eller i övriga Skåne hur hårt Skåne har jobbat för en fungerande
            integration vid Öresund och vad som står på spel. Befolkningsutmaningarna
            och en minskad arbetsmarknad är det sista som Malmö behöver i
            dag.
          </note>
          <note>
            Jag vill gärna upprepa min fråga till infrastrukturministern:
            Anser ministern att de beräknade kostnaderna är realistiska –
            ja eller nej?
          </note>
          <note>
            Herr talman! I sitt svar säger ministern att hon sedan slutet
            av förra året har besvarat ett stort antal frågor med anknytning
            till gränskontrollerna. Men faktum kvarstår. Ingen av de inblandade
            – vare sig Skånetrafiken, rederierna eller Handelskammaren – har
            uppfattat vad regeringen tänker göra för att minska de negativa
            effekterna. Att anse sig ha lämnat ett svar är inte detsamma som
            att mottagaren har uppfattat svaret. Jag vore jättetacksam om
            ministern kunde komma med tydliga, explicita och exakta exempel.
          </note>
          <note type="speaker">
            Anf. 85 RIKARD LARSSON (S):
          </note>
          <note>
            Herr talman! När Boriana Åberg skriver en väldigt angelägen interpellation
            kan man få intrycket av att Boriana Åberg och Moderaterna inte
            tycker att det är en bra idé att ha id-kontroller. Därför är det
            bra att man påminner sig om att Boriana Åberg och Moderaterna
            hela tiden var med på införandet av id-kontrollerna. Sedan valde
            man i slutändan att lägga ned sina röster när det kom till beslut
            här i kammaren, men det uppfattar jag och väldigt många med mig
            mer som en liten taktisk manöver. Sanningen att säga vill ju Moderaterna
            och Boriana Åberg stänga gränserna helt och hållet.
          </note>
          <note>
            Men det som debatten rör nu är konsekvenserna av de införda id-kontrollerna.
            Som statsrådet också säger har de naturligtvis en negativ inverkan
            på utvecklingen i Öresundsregionen. Men situationen var den att
            man hade ett väldigt kraftigt ökat flyktingmottagande. Hade man
            inte hanterat den situationen är det klart att det hade blivit
            stora konsekvenser för arbetsmarknaden i alla de kommuner som
            finns i Öresundsregionen.
          </note>
          <note>
            Den rapport som Boriana Åberg hänvisar till är väldigt intressant.
            Jag tror inte att poängen med den rapporten är om siffrorna stämmer
            exakt eller inte, utan jag tror att det är klokt att man läser
            den rapporten som att Öresundsintegrationen har stor betydelse
            för näringslivet i Skåne och näringslivet i Danmark. Det får stora
            konsekvenser om man gör störningar i den integrationen och i den
            gränspendling som sker. Att visa detta tror jag är huvudsyftet
            med rapporten. Sedan visar den på storheter. Rapporten säger att
            det inte är fråga om exakta tal, utan om uppskattningar, men den
            vill visa på storheterna, och storheterna finns där.
          </note>
          <note>
            Det viktiga nu är att man vidtar åtgärder för att lösa den uppkomna
            situationen och göra det bästa av situationen. Det är klart att
            det krävs två parter för att göra det bästa av de kontroller som
            finns nu. Jag har sett hur den svenska regeringen arbetar väldigt
            intensivt med detta, men det krävs också att den danska regeringen
            svarar upp på samma sätt. Jag hoppas att det samarbetet löper
            på bra och att det kommer lösningar som underlättar för gränspendlarna.
            Men i väntan på det måste man vidta andra åtgärder.
          </note>
          <note>
            Sveriges samarbetsminister Kristina Persson, som Boriana Åberg
            hänvisar till i sin interpellation, träffar också sina kollegor
            i Nordiska ministerrådet. Nordiska rådet hade diskussion och debatt
            om de här frågorna förra veckan i Oslo. Då redovisade de nordiska
            samarbetsministrarna hur de nu intensifierar arbetet med de här
            frågorna, bland annat genom att generalsekreteraren i Nordiska
            ministerrådet fortlöpande analyserar konsekvenserna av de tillfälliga
            gränskontrollerna och säger hur man kan vidta åtgärder för att
            underlätta gränspendlingen. Men man har också gett Gränshinderrådet
            i uppdrag att intensifiera sitt arbete med att avlägsna gränshinder
            och därmed främja människors och företags fria rörlighet.
          </note>
          <note>
            Det är klart att det görs en hel rad saker för att underlätta
            för gränspendlingen. Kontrollerna är ett bekymmer, men denna regering
            tar de initiativ som behövs för att göra detta så enkelt som möjligt.
          </note>
          <note type="speaker">
            Anf. 86 Statsrådet ANNA JOHANSSON (S):
          </note>
          <note>
            Herr talman! Som Rikard Larsson alldeles nyss konstaterade finns
            det en ganska bred uppslutning i den här kammaren om behovet av
            att vidta extraordinära åtgärder i en extraordinär situation.
            Till skillnad från Moderaterna stod dock regeringen upp för den
            insikten hela vägen, också genom beslutet. Det kan jag stå för
            varje dag i veckan. Att ta ansvar i en svår situation är ett av
            de tecken på att man är regeringsduglig som jag tror att svenska
            folket uppskattar allra mest. Att backa ur i sista ögonblicket
            och lägga ned sina röster är inte särskilt ansvarsfullt.
          </note>
          <note>
            Samhällets totala kostnader för den stora asylinvandring vi hade
            under förra året uppgår till mångdubbelt mer än de 1,5 miljarder
            per år som Boriana Åberg och den här rapporten hänvisar till.
            Ur ett samhällsekonomiskt perspektiv och med tanke på behovet
            av att långsiktigt värna svensk välfärd och svensk tillväxt var
            detta därmed ett alldeles nödvändigt beslut, som dessutom är mer
            ekonomiskt fördelaktigt än att upphäva id-kontrollerna innan vi
            kan säkerställa inre ordning och säkerhet.
          </note>
          <note>
            Jag sa i mitt svar att jag inte kan göra någon bedömning av huruvida
            de siffror som anges i rapporten är korrekta eller inte. Det beror
            lite grann på vilka utgångspunkter och parametrar man har. Vi
            är medvetna om att den här åtgärden medför störningar, både för
            pendlare och för integra ­ tionen i Öresundsregionen, och vi vill
            naturligtvis se till att de nackdelarna minskar så mycket som
            möjligt.
          </note>
          <note>
            Vi har en fortlöpande dialog med danska ministrar, jag på min
            sida med den danska transportministern och Anders Ygeman och Morgan
            Johansson med sina motsvarigheter, för att hitta så smidiga och
            ”okrångliga” sätt som möjligt att genomföra id-kontrollerna. Men
            så länge EU-länderna inte kan hålla den yttre gränsen och komma
            överens om ett fördelningssystem inom EU har vi ett behov av att
            vidta de åtgärder som krävs för att Sverige också fortsättningsvis
            ska kunna hålla den nivå som vi har nu. Det behovet kommer att
            kvarstå under överskådlig tid.
          </note>
          <note>
            Jag kan nämna ett par åtgärder som vi har vidtagit. Som sagt
            skriver vi tydligt i vårpropositionen att vi vill se till att
            vi kan kompensera transportörsföretagen för de extra kostnader
            de har haft i samband med id-kontrollerna. Vi har även genomfört
            en förordningsändring som innebär att skolklasser och idrottsföreningar,
            det vill säga minderåriga som reser i sällskap av en vuxen som
            inte är förälder, undantas från id-kontrollerna. Det är en väldigt
            viktig åtgärd, inte minst vid den här årstiden, när det är mycket
            skolresor och idrottsresor.
          </note>
          <note>
            Det är klart att det här är krångligt för många och att det ställer
            till det i vardagslivet. Vi är väl medvetna om det. Men just i
            Skåne hade naturligtvis frånvaron av de här åtgärderna gett stora
            problem i vardagen, eftersom vi då hade haft att hantera ännu
            större grupper av människor som skulle ha behövt tak över huvudet,
            skolgång och allt annat som man behöver.
          </note>
          <note>
            Jag tror också att man ska vara lite försiktig med vilket ansvar
            man tar på sig när man ökar oron för hur krångligt det här är.
            Risken är att man ägnar sig åt att skapa självuppfyllande profetior,
            och det mår varken Öresundsregionen eller någon annan bra av.
          </note>
          <note type="speaker">
            Anf. 87 BORIANA ÅBERG (M):
          </note>
          <note>
            Herr talman! Jag tackar ministern. Jag tackar också Rikard Larsson.
            Äntligen en socialdemokrat som har läst rapporten!
          </note>
          <note>
            Jag tror att jag behöver påminna om hur situationen såg ut i
            höstas, innan regeringssidan blir alldeles för nöjd med hanteringen.
            Jag delar inte ministerns uppfattning att regeringen tog sitt
            ansvar. Tvärtom hade reger ­ ingen först en mycket optimistisk
            syn på utmaningarna.
          </note>
          <note>
            Stefan Löfven deklarerade att hans Europa inte byggde murar.
            Han och några andra av Anna Johanssons kollegor kritiserade Danmarks
            hantering av flyktingkrisen till den grad att det omöjliggjorde
            samarbete mellan de båda länderna. Det tog väldigt lång tid innan
            regeringen agerade, och då hade relationen till den sydliga grannen
            redan blivit frostig. Som en svensk-dansk forskare skrev då: ”
            Det är med viss skadeglädje danskarna betraktar den svenska panik
            som uppstod när man i Stockholm plötsligen upptäckte att mottagandet
            av 163 000 nyanlända … inte fixar sig av sig självt. ”
          </note>
          <note>
            Det är alltså på sin plats att visa lite ödmjukhet. Regeringen
            blundade hela tiden för utmaningarna och krisen. Stefan Löfven
            bjöd de facto in hela världen att ta del av den svenska välfärden.
            Att prata om ansvar och hänvisa till höstens kris är ganska olämpligt,
            tycker jag.
          </note>
          <note>
            Plötsligt skedde det en väldigt snabb omvandling av den svenska
            ståndpunkten, och det var just denna drastiska omvandling som
            skapade problem. Hade man samarbetat med Danmark skulle till exempel
            troligtvis åtminstone en av de båda kontrollerna ha tagits bort.
            Nu har vi som bekant två kontroller, först en passkontroll på
            Kastrup som transportören gör och sedan en id-kontroll i Hyllie.
            Den sistnämnda är dessutom utformad på ett sätt som reser många
            frågetecken kring aspekter som rättssäkerhet och relevans. Det
            är inte sällan den drabbar resenärer som enbart färdas regionalt
            i Skåne och aldrig har passerat en landsgräns. Är det verkligen
            försvarbart att dessa resenärer uppmanas att visa legitimation?
          </note>
          <note>
            Det är positivt att Nordiska ministerrådet tänker analysera situationen,
            men jag vill gärna påpeka att analyser redan har gjorts. Bland
            annat kan rapporten från Sydsvenska Handelskammaren betraktas
            som en mycket trovärdig sådan. Nu behövs det handling!
          </note>
          <note>
            Sedan är det de 10 miljarder som ministern hänvisade till i sitt
            svar som kommer att tillföras kommuner och landsting från och
            med hösten för att täcka kostnader i samband med flyktingmottagandet.
            Dessa miljarder tas upp i alla sammanhang. Saknas det skolor och
            lärare säger man att 10 miljarder ska tillföras. Om det påpekas
            att det finns brister inom socialtjänsten ska man tillföra 10
            miljarder. Listan kan göras oändlig.
          </note>
          <note>
            Vi borde vara medvetna om att de 10 miljarderna inte räcker till
            allt, särskilt inte till att täcka kostnaderna för till exempel
            Skånetrafiken och andra transportörer. Det behövs lite mer ödmjukhet,
            lite mer kreativitet och framför allt handling.
          </note>
          <note type="speaker">
            Anf. 88 RIKARD LARSSON (S):
          </note>
          <note>
            Herr talman! Till skillnad från Boriana Åberg tycker jag att
            i grunden ligger misslyckandet i EU:s och Nordens sätt att hantera
            flyktingkrisen. Jag tror i motsats till Boriana Åberg att man
            inte vidtar sådana åtgärder i någon form av förebyggande syfte.
            När man ser att människor flyr från krigshärdar runt omkring i
            världen ser man till att göra så mycket det går innan man tar
            till drastiska åtgärder som att begränsa möjligheten att fly till
            ett enskilt land.
          </note>
          <note>
            Detta hade kunnat hanteras enklare om alla nordiska länder hade
            tagit större ansvar, om alla europeiska länder hade tagit ett
            större ansvar. Men Boriana Åbergs lösning var att stänga gränserna
            tidigare och att låta fler stå utanför. En sådan åtgärd ska man
            inte vidta förrän det är absolut nödvändigt som en sista utväg.
            Det var därför som man väntade med beslutet. Man stänger inte
            gränser i förebyggande syfte.
          </note>
          <note>
            Jag har suttit i Öresundskommittén, och jag kan konstatera att
            det finns i både det svenska parlamentet och det danska parlamentet
            behov av mer upplysning om Öresundssamarbetet och hur man bör
            agera för att främja integrationen i Öresund och för att underlätta
            för dem som gränspendlar.
          </note>
          <note>
            Det har funnits andra förslag på att betydligt försvåra gränspendlingen,
            med betydligt enklare motiv än detta. Den åtgärd som regeringen
            har vidtagit är en åtgärd som har varit helt och hållet proportionerlig
            i förhållande till de konsekvenser som annars hade inträffat om
            de inte hade vidtagits. Det finns andra åtgärder som hade kunnat
            vidtas men som inte hade haft den effekten.
          </note>
          <note type="speaker">
            Anf. 89 Statsrådet ANNA JOHANSSON (S):
          </note>
          <note>
            Herr talman! Historieskrivning, minnen och sådant är ibland lite
            viktigt, till exempel i den här frågan. Så sent som under september
            oktober förra året var asylansökningsvolymen hanterlig i Sverige.
            Sverige stod upp för humana värden och solidaritet med dem som
            flyr. Det tycker jag att vi har all anledning att vara stolta
            över.
          </note>
          <note>
            Det var under oktober och november som antalet asylsökande ökade
            dramatiskt. De expertmyndigheter som regeringen har, till exempel
            Migrationsverket, gjorde antaganden och prognoser som inte alls
            var i paritet med det som sedan blev utfallet. Därför fanns inget
            skäl för regeringen att agera kraftfullt tidigt på hösten förra
            året.
          </note>
          <note>
            Men det fanns goda skäl att agera kraftfullt i slutet av hösten
            förra året. Då gjorde regeringen det. De beslut om insatser som
            fattades då var naturligtvis inte lätta, men det var alldeles
            nödvändigt för att säkerställa att Sverige kunde ta det ansvar
            som vi hade åtagit oss gentemot de människor som har flytt till
            Sverige och sökt asyl här och gentemot alla andra som finns i
            vårt land.
          </note>
          <note>
            De besvär som detta orsakade i Öresundsregionen är ingenting
            mot vad de hade orsakat om åtgärderna inte hade vidtagits. Jag
            skulle vilja höra vad Boriana Åbergs svar på den frågan är. Vad
            tycker Boriana Åberg och Moderaterna att vi borde göra i stället?
            Ska vi häva id-kontrollerna? Ska vi häva den inre gränskontrollen?
            Hur ska vi i så fall hantera den situation som då riskerar att
            uppstå?
          </note>
          <note>
            Jag är den första att skriva under på att jag gärna skulle se
            att vi kunde ta bort id-kontrollerna och gränskontrollerna. Det
            förutsätter att det finns en ordning som garanterar att vi inte
            hamnar i samma situation en gång till.
          </note>
          <note>
            Jag tror att de allra flesta, också boende i Öresundsregionen,
            tycker att det är viktigt att det är ordning och reda i svenskt
            flyktingmottagande och att även om åtgärden ställer till det i
            vardagslivet hade alternativet varit ännu värre, inte bara i Skåne
            utan för hela Sverige.
          </note>
          <note>
            Man kan säga att de 10 miljarderna inte räcker. Det är möjligt
            att man alltid behöver mer pengar till välfärden. Det ska bli
            intressant att se hur mycket medel Moderaterna lägger i sitt svar
            på regeringens vårbudget på just kommuner och landsting om man
            tycker att 10 miljarder är för lite.
          </note>
          <note type="speaker">
            Anf. 90 BORIANA ÅBERG (M):
          </note>
          <note>
            Herr talman! Låt mig svara på ministerns fråga om vad Moderaterna
            tänker göra. Jag kan läsa ur den reservation som vi hade vid det
            tillfället.
          </note>
          <note>
            Vi förutsätter att regeringen vid användning av befogenheten
            att besluta om identitetskontroller noga prövar frågor om proportionalitet,
            praktiskt tillämpning, kostnader och effekter. Det är av största
            vikt att reger ­ ingen vidtar de åtgärder som behövs för att begränsa
            de negativa effekter som införandet av identitetskontroller oundvikligen
            kommer att få för rese ­ närer och transportörer.
          </note>
          <note>
            Vi tog vårt ansvar, och vi förutsåg vad som kommer att hända.
            Sedan är det regeringen som regerar, inte vi. Ansvaret ligger
            hos er.
          </note>
          <note>
            Sedan var det frågan om vår budget. Det är en mer ansvarsfull
            budget eftersom vi inte sprätter pengar på bidrag hit och dit,
            utan vi har konkreta och bra förslag på hur fler ska komma till
            jobb. Det är särskilt viktigt med tanke på de hundratusentals
            människor som har kommit för att bygga sig ett bättre liv. Ett
            bättre liv får man först när man försörjer sig själv, när man
            får självförtroendet och självkänslan av att vara behövd och att
            ha arbetskamrater, att bidra till uppbyggnaden av det nya landet.
          </note>
          <note>
            Jag skulle gärna ha pratat mer om just effekterna av kontrollerna
            på transporterna i Skåne, särskilt id-kontrollerna på färjorna
            mellan Ystad och Rönne, som gör att Ystad kommer att förlora arbetsplatser
            om danska staten bryter avtalet.
          </note>
          <note type="speaker">
            Anf. 91 Statsrådet ANNA JOHANSSON (S):
          </note>
          <note>
            Herr talman! Jag konstaterar att det inte förefaller finnas några
            tankar hos Moderaterna om vad man borde göra i stället. Man har
            tydligen inte tänkt något sedan november.
          </note>
          <note>
            Regeringen agerar just nu för att minska de negativa följdverkningarna
            av id-kontroller och inre gränskontroll men anser samtidigt att
            det fortfarande är nödvändigt att ha kvar åtgärderna.
          </note>
          <note>
            Det som också är viktigt är det jag har försökt säga i mina tidigare
            inlägg, nämligen att det finns en risk med att spela upp i alldeles
            för högt tonläge för att beskriva hur svårt det är att resa. Jag
            reste själv för ett par veckor sedan från Kastrup till Kalmar.
            Vid det tillfället, en fredag eftermiddag vid klockan fem, var
            det nästan tomt vid id-kontrollerna.
          </note>
          <note>
            Det finns just nu tecken som tyder på att resenärerna återvänder
            till tågen. De har sett att riktigt så farligt som spekulationerna
            innan var blev det inte. Med det sagt ska vi självklart ta signalerna
            om svårigheter på fullaste allvar och göra allt vi kan för att
            minska effekterna. Men vi har heller ingenting att vinna på att
            göra problemen större än vad de i verkligheten är. Det riskerar
            i stället att förvärra problemen, inte att lösa dem.
          </note>
          <note>
            Det gläder mig oerhört att vi är överens om att åtgärder för
            att fler ska komma i arbete är det allra mest prioriterade. Jag
            tror dock att andra ministrar och riksdagsledamöter kan ha en
            diskussion om vilka åtgärder. Där tror jag tyvärr inte att vi
            är lika överens.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellationerna 2015/16:530 och 554 om Vattenfalls
            styrning och ekonomiska status
          </note>
          <note type="speaker">
            Anf. 92 Närings- och innovationsminister MIKAEL DAMBERG (S):
          </note>
          <note>
            Herr talman! Niklas Wykman har frågat mig om jag, mot bakgrund
            av Vattenfalls resultat 2015, är av uppfattningen att regeringens
            politik för kraftigt minskad kärnkraft är förenlig med dess önskan
            om att vara en professionell ägare som skapar värden och om jag
            bedömer att Vattenfall är tillräckligt robust för att klara fortsatta
            nedskrivningar och negativa resultat utan att riskera sänkt kreditvärdighetsbetyg.
          </note>
          <note>
            Som vi tidigare har sagt har regeringen tagit viktiga steg mot
            att realisera ambitionen att göra Vattenfall ledande i omställningen
            av energisystemet mot en större andel förnybar energi. Vi kommer
            att styra Vattenfall mot ett mer förnybart energisystem inom ramen
            för det uppdrag som riksdagen 2010 beslutade om för bolaget. Vattenfall
            ska affärsmässigt bedriva energiverksamhet så att bolaget är ett
            av de bolag som leder utvecklingen mot en miljömässigt hållbar
            energiproduktion. Ägaren har på förra årsstämman i Vattenfall
            utsett två nya ledamöter till bolagets styrelse i syfte att ytterligare
            stärka styrelsen i den strategiska ompositionering som Vattenfall
            behöver göra för att möta utvecklingen på marknaden.
          </note>
          <note>
            Vattenfall har under enbart 2015 gjort nedskrivningar för kraftslag
            som kol och kärnkraft om 37 miljarder kronor, varav svensk kärnkraft
            stod för 17 miljarder kronor – detta främst drivet av de låga
            elpriserna.
          </note>
          <note>
            Att Vattenfall aviserade en stängning av de äldsta reaktorerna
            var inte oväntat. Marknadspriserna på el har varit låga under
            en tid och förväntas vara så en lång tid framöver. Prisnivån baseras
            på att det finns ett överskott av el på marknaden. Det naturliga
            i en sådan situation är att de mest olönsamma – vilket ofta är
            de äldsta – produktionsenheterna plockas ut från marknaden. Därför
            är det föga förvånande att det är precis det som beslutats av
            Vattenfall.
          </note>
          <note>
            Vattenfall står inför ytterligare utmaningar mot bakgrund av
            marknadssituationen men är väl rustat för det. Det är dock kreditinstituten
            som har att bedöma vilken gradering de ger Vattenfall. Jag kommer
            noga att följa bolaget med utgångspunkt i att aktivt förvalta
            statens ägande i Vattenfall AB så att den långsiktiga värdeutvecklingen
            blir den bästa möjliga.
          </note>
          <note>
            Regeringen har tillsatt en energikommission vars arbete ska resultera
            i lång ­ siktiga spelregler för energisektorn i Sverige. Nu avvaktar
            vi och energi ­ bolagen resultatet av detta arbete.
          </note>
          <note type="speaker">
            Anf. 93 NIKLAS WYKMAN (M):
          </note>
          <note>
            Herr talman! Mikael Damberg ska noga följa och observera utveckling
            av Vattenfall. Frågan är om ägarna, svenska folket, kan känna
            sig tillfreds med en ansvarig minister som följer och observerar
            när så stora värden står på spel.
          </note>
          <note>
            Vattenfall gjorde förra året en förlust på 20 miljarder kronor.
            Ministern har själv nämnt nedskrivningar på 37 miljarder kronor.
            Det är knappast en bra start för Mikael Damberg som ansvarig minister
            för Vattenfall med så stora förluster – dessutom i ett läge när
            svenska statens offentliga finanser befinner sig under stor press.
            Det är underskott, brott mot skyddsvallar, brott mot finanspolitiskt
            ramverk, ökade utgifter och utgifter som ökar snabbare än vad
            skatteintäkterna gör. Då bedriver samtidigt statens största bolag
            en verksamhet som går med stor förlust.
          </note>
          <note>
            Inte nog med att verksamheten går med stor förlust; Mikael Damberg
            berömmer sig här för att man ska styra Vattenfall mot ökad hållbarhet.
            Det är mycket tveksamt mot bakgrund av att Vattenfall under Mikael
            Dambergs första år som ansvarig minister ökade sina utsläpp efter
            att under alliansåren ha minskat dem.
          </note>
          <note>
            Detta påminner mycket om den historia som Mikael Damberg har
            tillsammans med Vattenfall då den regering som Mikael Damberg
            tidigare arbetade åt begav sig ut på stora shoppingrundor runt
            om i Europa. Man köpte stenkol, brunkol och kärnkraft – många
            av de energislag som nu orsakar Vattenfall stora ekonomiska förluster,
            stora bekymmer och dessutom stor negativ miljöpåverkan. Hur dessa
            förvärv gick till och hur Vattenfall hamnade i den position där
            Vattenfall är i dag och som Mikael Damberg har att ta ansvar för
            är inte klarlagt för svenska folket. Vi vet inte vilka beslut
            som fattades, vilka ministrar som var ansvariga för beslutet,
            hur samordningen sköttes i Regeringskansliet, vilka dokument som
            finns kring detta och vem som egentligen fattade besluten. Vi
            vet inte hur Göran Person fattade de här besluten, och så vidare.
          </note>
          <note>
            Det vi vet är att svenska folket nu är storägare i tysk kärnkraft,
            stenkol och brunkol som inte bara släpper ut mycket koldioxidekvivalenter
            i luften utan som också nu riskerar att påverka den svenska ekonomin
            i mycket negativ riktning.
          </note>
          <note>
            Är det då tillräckligt att ha en minister som noga följer en
            utveckling där koldioxidutsläppen ökar och där förlusterna är
            20 miljarder kronor per år? Eller förtjänar svenska folket en
            ägare som tar ett mer aktivt ansvar och som leder och följer utvecklingen
            på ett engagerat och inte bara passivt sätt?
          </note>
          <note>
            Jag har stor respekt, herr talman, för att Mikael Damberg har
            många olika saker att göra. Jag förstår att det har lagts mycket
            energi på att försöka försvara vallöften som vi har sett bli svikna
            under den tid som har varit. Mikael Damberg gjorde till exempel
            ett stort nummer av att minska företagens sjuklöneansvar. Nu ser
            vi hur Mikael Damberg har fått vika ned sig i dessa frågor, och
            man ökar i stället företagens sjuklöneansvar.
          </note>
          <note>
            Ändå, herr talman: Med så stora värden som står på spel i Vattenfall
            borde ministern kunna ta sig tid att engagera sig i bolaget och
            ge klara och tydliga besked. Det är kreditvärderingsinstituten
            som sätter kreditbetygen, säger Mikael Damberg. Det är förvisso
            korrekt, herr talman, men som ägare borde man kunna ta ansvar
            för hur rustat ens bolag är. Hur starkt står svenska folkets bolag?
            Det kan man inte bara ställa sig passivt vid sidan av och iaktta.
            Här behöver givetvis regeringen agera. Hur ska detta bolag kunna
            vändas från de stora förluster på 20 miljarder som har gjorts
            till lönsamhet under åren framöver? Här uteblir svaren från Mikael
            Damberg.
          </note>
          <note type="speaker">
            Anf. 94 Närings- och innovationsminister MIKAEL DAMBERG (S):
          </note>
          <note>
            Herr talman! Tack för frågorna kopplade till interpellationen!
            Det är frågor som Wykman kanske skulle vilja ställa till den föregående
            borgerliga regeringen. Under åtta års tid hade den borgerliga
            regeringen ansvaret för Vattenfall. Under den tiden fattade man
            också beslut om några av de investeringar som i dag har tyngt
            Vattenfall. De ligger i dag som en våt filt över Vattenfall. Det
            mest kända är Nuonskandalen. 89 miljarder kronor köpte man för.
            Nedskrivningarna av Nuon har än så länge varit på nästan 53 miljarder
            kronor för skattebetalarna.
          </note>
          <note>
            Det är någonting att betänka, och det är också en av anledningarna
            till att vi har stärkt styrningen av de statliga bolagen. Det
            får inte vara oklart vem som fattade beslut och hur beslut fattades.
            Det förslag till ägar ­ samordning som nu har kommit på riksdagens
            bord om den aktuella frågan om den tyska brunkolen går i en skriftlig
            begäran till regeringen, men också i ett skriftligt svar från
            regeringen till Vattenfall i frågan, så att det blir ord ­ ning
            och reda på ägarstyrningen av de statliga bolagen.
          </note>
          <note>
            Något mer skandalöst än Nuonaffärens efterspel är svårt att hitta.
            Det är inte någon imponerande ägarstyrning när vi fortfarande
            i dag inte vet vem som fattade vilket beslut och på vilka grunder
            man fattade besluten och när den tidigare näringsministern inte
            ens ville komma till KU för att svara på frågor om den kanske
            sämsta affären i svenskt näringslivs historia.
          </note>
          <note>
            Nu har vi tagit ett omgrepp, som jag nämnde i mitt svar. Vi har
            infört en ny styrningsprocess kopplat till ägarsamordningen så
            att det blir mer ordning och reda på den. Vi har också stärkt
            styrningen internt i Vattenfall med den kompetens som Vattenfall
            bedömer att de har ett stort behov av. Energimarknaden förändras.
            Det är inte bara Vattenfall som har stora problem i dag på den
            europeiska energimarknaden. I princip alla stora energibolag drabbas
            av samma sak, det vill säga fallande och låga elpriser. Det pressar
            i dag alla energibolag och i princip alla energislag just nu.
            Oavsett om vi talar om kärnkraften, vattenkraften eller vindkraften
            – i den mån man talar om nybyggnation av den – är energislagen
            under press på grund av låga elpriser.
          </note>
          <note>
            Då är det viktigt att agera långsiktigt som ägare. Man ska ha
            fokus på den långsiktiga strategin. Styrelsen för Vattenfall jobbar
            efter en affärsmässig plan. Det är en marknadsmässig plan som
            innebär att de vill vara ledande i omställningen av energisystemet.
            Jag tycker att det är en bra plan. Om detta hållbarhetstänk hade
            präglat en del av de investeringar som gjordes, inte minst med
            Nuonaffären, hade denna affär kanske aldrig gjorts. Då hade man
            inte gått in med 89 miljarder i ett projekt som ledde till 53
            miljarder kronor i nedskrivningar.
          </note>
          <note>
            Man kan också diskutera de tidigare affärerna. Jag vill ge Niklas
            Wykman rätt i att man kan fundera på om det var klokt att göra
            en del av de europeiska investeringar som Vattenfall gjorde under
            flera olika slags regeringar.
          </note>
          <note>
            Det fanns en bred parlamentarisk uppslutning bakom att Vattenfall
            skulle göra större investeringar i Europa eftersom energimarknaden
            i Europa förändrades. Det man kan konstatera från Vattenfalls
            sida är att brunkolsverksamheten har varit en lönsam affär. Det
            är det Vattenfall säger. De har klarat sina lönsamhetskrav.
          </note>
          <note>
            Däremot kan man fundera på om det var en bra affär utifrån en
            hållbarhetsaspekt, därför att kol naturligtvis är en stor utsläppare
            av koldioxid. Det är också en av anledningarna till att Vattenfalls
            styrelse har gått in med en begäran om ägarsamordning då de vill
            sälja verksamheten och koncentrera sig på en förnybar utveckling.
          </note>
          <note type="speaker">
            Anf. 95 NIKLAS WYKMAN (M):
          </note>
          <note>
            Herr talman! Det gläder mig att Mikael Damberg ökar sin engagemangsnivå
            i Vattenfall. Till syvende och sist är ingen i svensk politik
            mer mr Vattenfall än vad näringsministern är med fullt ansvar
            för bolagets verksamhet.
          </note>
          <note>
            Näringsministern tar upp den ägarprövningsdiskussion som nu ska
            ske kring brunkolsverksamheten. Det tycker jag är bra. Hur ser
            näringsminis ­ tern på de skatteupplägg som det tjeckiska bolaget
            sägs ha till exempel? Det är givetvis intressant för svenska folket
            att ta del av vilka affärer Mikael Damberg vill göra, med vem
            och på vilket sätt och vad man är beredd att godkänna och acceptera.
          </note>
          <note>
            Hur kommer Mikael Damberg att se på Miljöpartiets löften om att
            man inte ska sälja den här verksamheten? Hur kommer den samordningen
            i Regeringskansliet att ske? Vilka besked kommer vi att få?
          </note>
          <note>
            Hur ska Mikael Damberg motivera de mycket omfattande förluster
            på 20–30 miljarder kronor som affären kan medföra i ett läge där
            offentliga finanser är under stor press? Det är givetvis bra att
            detta sker på ett öppet sätt.
          </note>
          <note>
            Jag håller med Mikael Damberg om att det är bra att Vattenfall
            nu är mer transparent och att regeringen ska vara en mer aktiv,
            engagerad och närvarande ägare. Många av de saker som kom fram
            av den utredning som gjordes och av den diskussion som fördes
            kring Nuon är välkomnade och leder förhoppningsvis till en bättre
            verksamhet.
          </note>
          <note>
            Det är märkligt att näringsministern blickar så mycket bakåt.
            Men eftersom näringsministern väljer att blicka bakåt kan näringsministern
            redogöra för hur det gick till när Brunsbüttel, Krümmel, Stade
            eller Brokdorf köptes av den socialdemokratiska regering som Mikael
            Damberg arbetade för? Hur såg den samordningen och de övervägandena
            ut? Hur diskuterades det i det socialdemokratiska partiet när
            man köpte Bewag till exempel eller när man anskaffade hela brunkolsbrytningen
            i Laubag? Hur resonerade det socialdemokratiska partiet då, och
            hur ser man nu på både de miljöförluster som detta har inneburit
            och de ekonomiska förluster som den sedan länge stillastående
            tyska kärnkraften innebär?
          </note>
          <note>
            Någonstans i den socialdemokratiska partitoppen avhandlades rimligtvis
            dessa frågor – hur skulle det gå till och vad skulle göras?
          </note>
          <note>
            Mikael Damberg berömmer den genomlysning som kom av Nuonaffären,
            och väl så. Då borde det väl också vara på sin plats att dra lärdomar
            av de förvärv som tidigare gjordes och Socialdemokraterna mer
            än något annat parti i Europa blev ett parti för stenkol och brunkol
            och för investeringar i kärnkraft i andra länder.
          </note>
          <note>
            Herr talman! Det allvarliga är trots allt att man måste vårda
            bolaget på ett bra sätt. Här ser vi hur regeringen både är aktör
            och spelare på samma marknad. På samma sätt som man är en aktör
            med sitt brunkols- och stenkolsinnehav och sitt innehav av tysk
            stillastående kärnkraft är man också en aktör på den svenska energimarknaden.
            Här ser vi i ett svårt läge med fallande elpriser hur regeringen
            lägger pålaga efter pålaga på den svenska kärnkraften. Näringsministern
            tog själv upp hur de här pålagorna har tvingat Vattenfall att
            göra stora nedskrivningar på sina svenska tillgångar, som på grund
            av den förda politiken helt enkelt saknar värde och därför måste
            skrivas ned. Det är en allvarlig utmaning för ett redan pressat
            bolag.
          </note>
          <note>
            Anser Mikael Damberg att de åtgärder som regeringen vidtar med
            dyrare avgifter på kärnkraften med höjd effektskatt är förenliga
            med att samtidigt vara en god och ansvarstagande ägare i enlighet
            med ägardirektivet? Eller tar regeringen med ena handen och ger
            med den andra så att summan till slut är att man har tagit mycket
            mer från Vattenfall än vad bolaget klarar av?
          </note>
          <note>
            Herr talman! Det kan vara därför som man får sänkta kreditbetyg.
            Man får sänkta kreditbetyg samtidigt som man gör avskrivningar
            och samtidigt som man gör förluster. Om den situationen uppkommer,
            hur robust är då egentligen Vattenfall, och hur ska näringsministern
            hantera den situa ­ tio ­ nen?
          </note>
          <note type="speaker">
            Anf. 96 Närings- och innovationsminister MIKAEL DAMBERG (S):
          </note>
          <note>
            Herr talman! I grunden är Vattenfall ett starkt bolag med viktiga
            tillgångar. Det är ett bolag som är viktigt inte bara i ett europeiskt
            perspektiv utan framför allt i ett svenskt energiförsörjningsperspektiv.
            Det är viktigt för svensk konkurrenskraft men också för svenska
            kunder.
          </note>
          <note>
            Den här debatten blir om möjligt mer slängig än vad jag hade
            förväntat mig av en seriös diskussion om både energipolitik och
            Vattenfall. Jag har inte sagt att jag har välkomnat den granskning
            som har kommit ut av Nuonhärvan, för vi har fortfarande inte fått
            många av svaren. Er näringsminister från den förra borgerliga
            regeringen ville inte ens komma till KU och svara på frågor. Det
            här är fortfarande ett öppet sår när det gäller hur vi hanterar
            statliga bolag, inte minst Vattenfall, och hur man gör det seriöst.
            Den affären har kommit att bli Sveriges kanske sämsta affär genom
            tiderna med mycket stora nedskrivningar för de svenska skattebetalarna.
          </note>
          <note>
            När det gäller brunkolen är jag öppen och transparent i diskussionen
            och tar på mig en självkritisk roll. Jag tror att båda våra partier
            borde fundera lite över hur klokt det egentligen var, för båda
            våra partier stod bakom Vattenfalls expansioner i Europa. Det
            var så det var. Kom inte och låtsas som om det bara fanns ett
            parti som tyckte att det var bra. Det fanns en stor diskussion
            om detta, och man välkomnade från riksdagen en expansion i Europa,
            och den inkluderade tysk brunkol.
          </note>
          <note>
            Nu kan man i efterhand konstatera, som Vattenfall gör, att det
            var en ekonomiskt lönsam affär, även givet att det kan få ekonomiska
            konsekvenser när man väljer att i det här fallet kanske sälja
            verksamheten. Vattenfall konstaterar att om man skulle välja att
            behålla verksamheten skulle de negativa ekonomiska konsekvenserna
            vara ännu större.
          </note>
          <note>
            Sammantaget har det här varit en lönsam affär för Vattenfall
            och skattebetalarna. Men jag kan verkligen ifrågasätta om det
            var klokt att göra det i alla fall. Hållbarhetsaspekterna togs
            inte på så stort allvar i diskussionen då.
          </note>
          <note>
            Det nya med Vattenfalls både styrning och ledning är att vi betonar
            att Vattenfall ska vara ledande i omställningen av energisystemet.
            Vattenfalls styrelse har gått ut och sagt att de framtidsinvesteringar,
            nya investeringar, som man ser framför sig sker till 100 procent
            i förnybar energi.
          </note>
          <note>
            Jag tycker att båda våra partier borde fundera över vilket ansvar
            vi hade på den tiden. Nu är det stor skillnad mellan Nuon och
            brunkolet, för brunkolet var en ekonomiskt lönsam affär för skattebetalarna,
            medan Nuon har varit en förlustaffär från början till slut.
          </note>
          <note>
            Det känns inte helt seriöst att diskutera frågan på det här sättet.
            Men Vattenfall är fortsatt ett mycket viktigt bolag för staten,
            och jag är på inget sätt avvaktande i förhållande till Sveriges
            kanske viktigaste statliga bolag. Det är viktigt för vår energiförsörjning,
            vår konkurrenskraft och för mycket stora värden som staten har.
            Därför har jag bestämt att vi ska strama upp frågan om ägarsamordning,
            till skillnad från den förra reger ­ ingen, så att det är mer
            ordning och reda, och vi ska följa de strikta regler som finns
            för ägarsamordning i det här fallet och ta ställning till den
            affär som Vattenfalls styrelse har presenterat för regeringen.
          </note>
          <note type="speaker">
            Anf. 97 NIKLAS WYKMAN (M):
          </note>
          <note>
            Herr talman! Jag tror inte att svenska folket känner sig särskilt
            tryggt med en ansvarig ägare som tar till så mycket politisk retorik
            och dessutom gör det i ett läge då trovärdigheten redan är skadad
            mot bakgrund av att näringsministern på så många områden där han
            tidigare gett löften till svenska företag har fått backa för andra
            intressen i regeringen.
          </note>
          <note>
            Mikael Damberg inledde med att berätta att man hade röstat för
            de nya direktiv som kom på plats 2010. I sitt nästa anförande
            sa Mikael Damberg att den tidigare regeringen inte gjorde någonting.
            Frågan är vem som lade de förslagen på bordet i sådana fall. Mikael
            Damberg fortsatte med retoriska charader och hänvisade till lönsamhet
            i tysk brunkol. Ja, hur är det med stenkolen då? Hur är det med
            kärnkraften som ni köpte, Mikael Damberg? Har den varit lönsam?
            På den frågan kan näringsministern svara i sitt sista inlägg.
            Har kärnkraftsaffärerna i Tyskland och Polen varit lönsamma för
            svenska staten? Är det en positiv tillgång som vi har, eller tog
            näringsministern bara till ett retoriskt knep för att komma undan
            den här frågeställningen?
          </note>
          <note>
            Herr talman! Det är relevant att diskutera dessa frågor på ett
            öppet och transparent sätt. Det gläder mig att näringsministern
            här i dag har lämnat tydliga besked om att öppenhet och transparens
            nu ska råda. Jag ser därför fram emot att näringsministern presenterar
            de dokument och den samordning som skedde 1999, 2000, 2001, 2002,
            2003, 2003, 2004 och 2006 när tidigare socialdemokratiska regeringar
            förvärvade stort i tillgångar av brunkol, stenkol och kärnkraft
            i andra länder.
          </note>
          <note>
            Det är givetvis välkommet att Mikael Damberg som näringsminister
            nu säger till svenska folket att korten ska läggas på bordet.
            Hur såg samordningen ut? Vem fattade vilka beslut? Vilka ministrar
            var informerade? Hur mycket var ministrarna informerade? Hur resonerade
            regeringen när köpen gick igenom?
          </note>
          <note type="speaker">
            Anf. 98 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar för interpellationsdebatten. Sällan har
            jag väl sett en moderat företrädare fly sitt eget ansvar på det
            sätt som uppvisas i den här debatten. Men jag antar att Niklas
            Wykman kanske inte talar för Moderata samlingspartiet i den här
            debatten utan kanske bara för sin egen uppfattning. Hade vi haft
            en ansvarsfull debatt i kammaren i dag hade den nämligen handlat
            om den absolut sämsta affär Vattenfall har gjort, det vill säga
            Nuon , men den kommenteras knappt från Niklas Wykmans håll.
          </note>
          <note>
            Jag har i den här debatten sagt att vi – båda våra partier –
            har ett ansvar för den expansion i Europa vi tillsammans stod
            bakom. Flera av investeringarna har varit lönsamma, bland annat
            den brunkolsverksamhet som är mest uppe till diskussion nu eftersom
            den också är föremål för en viss möjlig försäljning. Då är det
            väl rimligt att man utvärderar den affären. Förlåt, men Niklas
            Wykman har en förmåga att låtsas som att Moderaterna inte har
            haft någon roll i Vattenfall de senaste åtta åren. Det är väldigt
            märkligt.
          </note>
          <note>
            Jag tycker att ett statligt bolag som Vattenfall förtjänar viss
            respekt. Det är ett väldigt viktigt bolag. Jag har öppnat transparensen,
            och jag har skärpt regelverket för ägarsamordning. Jag tycker
            att det är så man ska bedriva verksamhet i ett så viktigt bolag
            som Vattenfall. Jag kommer att fortsätta värna Vattenfalls långsiktiga
            värdeutveckling, för det är det absolut viktigaste. Jag ska också
            se till att Vattenfall är ledande i omställningen av energisystemet
            till hållbar produktion. Jag tror att det är enormt viktigt för
            Sverige att vi har ett sådant energibolag.
          </note>
          <note>
            Jag hade bara hoppats att Moderaterna också hade visat något
            intresse i den riktningen, inte bara tidigare utan även i dagens
            debatt.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2015/16:544 om n edläggningen av
            Findus i Bjuv
          </note>
          <note type="speaker">
            Anf. 99 Närings- och innovationsminister MIKAEL DAMBERG (S):
          </note>
          <note>
            Herr talman! Daniel Sestrajcic har frågat mig om jag avser att
            ta några initiativ i syfte att motverka att riskkapitalbolag och
            andra bolag köper upp, lägger ned och flyttar ut lönsamma företag,
            till skada för en etablerad lokal näringsstruktur. Daniel Sestrajcic
            har vidare frågat om jag avser att vidta några åtgärder för att
            säkerställa att AP-fonderna inte medverkar till att lönsam produktion
            flyttas ut ur landet samt vilka åtgärder jag tänker vidta för
            att vä rna den lokala näringsstruktur som under decennier byggts
            upp kring Findus i Bjuv.
          </note>
          <note>
            Arbetet är så fördelat inom regeringen att det är jag som när
            ingsminister som besvarar frågorna om vad regeringen gör för att
            öka förutsättningarna för små och medelstora företags möjligheter
            att växa och anställa fler .
          </note>
          <note>
            Det är djupt beklagligt att ägare till en lönsam verksamhet som
            Findus i Bjuv kommer fram till beslut om att flytta den till Tyskland.
            Regeringen gör i den här typen av situationer alltid en bedömning
            av behovet av insatser beroende på de förutsättningar som råder
            lokalt och regionalt i den del av landet där ett varsel läggs.
            Regeringen har inga legala möjligheter att stoppa ett beslut som
            fattats av ett privat bolag, men jag har träffat företaget och
            ägarna för att förhöra mig om grunderna för deras beslut och framhålla
            att jag förväntar mig att de agerar ansvarsfullt mot de anställda
            och mot regionen.
          </note>
          <note>
            AP-fonderna ska långsiktigt maximera avkastningen i relation
            till risken i placeringarna, och regeringen får enligt AP-fondslagen
            inte ha synpunkter på förvaltningen.
          </note>
          <note>
            Angående den lokala näringsstrukturen kring Findus i Bjuv vill
            jag nämna att regeringen kontinuerligt ser över möjligheterna
            till ytterligare insatser för att främja långsiktig konkurrenskraft
            och tillväxt. Inom reger ­ ingens politik för regional tillväxt
            finns också stora satsningar som kommer Skåne till del, bland
            annat 1 miljard kronor fram till 2020 inom det regionala strukturfondsprogrammet
            och ytterligare 3,4 miljarder kronor inom flera gränsöverskridande
            Interregprogram för tillväxtfrämjande insatser tillsammans med
            regioner i bland annat Norge, Danmark och Tyskland.
          </note>
          <note>
            Därtill finns stora satsningar inom ramen för landsbygdsprogrammet
            som bland annat syftar till att stärka konkurrenskraften hos företag
            på landsbygden. För hela Sverige omfattar landsbygdsprogrammet
            36 miljarder kronor fram till 2020.
          </note>
          <note>
            Regeringen har också nyligen presenterat en nyindustrialiserings
            ­ strategi för att stärka svensk industris konkurrensförutsättningar
            och attrahera nyinvesteringar i svensk produktion. Vidare har
            regeringen beslutat om en exportstrategi och nyligen lämnat en
            proposition till riksdagen om ny och förbättrad struktur för statligt
            riskkapital.
          </note>
          <note>
            Under våren tar regeringen även fram en nationell livsmedelsstrategi
            som omfattar hela livsmedelskedjan. Mål för arbetet är att öka
            sysselsättningen, produktionen, exporten, innovationskraften och
            lönsamheten i livsmedelskedjan, samtidigt som relevanta nationella
            miljömål nås.
          </note>
          <note type="speaker">
            Anf. 100 DANIEL SESTRAJCIC (V):
          </note>
          <note>
            Herr talman! Jag tackar för svaret, näringsminister Mikael Damberg,
            även om jag noterar att du undvek att svara på mina frågor och
            inte var särskilt konkret kring stödet till Bjuv i den svåra tid
            bygden faktiskt upplever.
          </note>
          <note>
            Bjuv är som du vet en liten ort med 15 000 invånare och i dag
            10 procents arbetslöshet. Findus är ett starkt och lönsamt företag
            med stor betydelse för orten, och det är ett företag där familjer
            och generationer har arbetat sida vid sida. Exempelvis Christel
            Jansson började på Findus direkt efter grundskolan, och även hennes
            mamma, mormor, svåger och kusiner har arbetat och arbetar där.
            Vi har även Bertil Roos, som har arbetat på företaget sedan 1994.
            Han har alltid trott på Findus och tänkt att hans barnbarn kanske
            en dag skulle arbeta just där.
          </note>
          <note>
            I Bjuv talar vi om 450 arbetare som förlorar jobbet, och till
            det ska läggas över 500 odlare som drabbas. Jag kan konstatera
            att det är uppenbart att det för riskkapitalbolaget Nomad Foods,
            som bildades så sent som 2014, handlade om att köpa upp och lägga
            ned en konkurrent och ta över varumärket. Men det gjordes också
            för att det var enkelt och mycket billigt att lägga ned lönsam
            produktion i Sverige. Då är det ju skit samma att Findus inte
            bara är ett väl fungerande och lönsamt företag utan dessutom ett
            företag där det nyligen gjorts stora investeringar, vilket skapat
            framtidshopp.
          </note>
          <note>
            Statsrådet framhåller i sitt svar att regeringen inte har några
            legala möjligheter att stoppa beslut som fattats av ett privat
            bolag, och det vet vi ju båda två att det är så. Min fråga gällde
            dock om statsrådet tänker ta några initiativ för att motverka
            att riskkapitalbolag och andra bolag i framtiden köper upp, lägger
            ned och flyttar ut lönsamma företag. Av det undanglidande svaret
            att döma kan jag konstatera att svaret är nej.
          </note>
          <note>
            Eftersom detta i mina, och säkert i många Findusarbetares, öron
            är ett chockerande svar skulle jag vilja ge statsrådet möjligheten
            att justera och tydliggöra sitt svar i detta avseende. Har jag
            förstått dig rätt, statsrådet: Tänker du och regeringen inte ta
            några initiativ för att motverka att riskkapitalbolag och andra
            bolag köper upp, lägger ned och flyttar lönsamma företag från
            Sverige?
          </note>
          <note>
            Bjuv är som du vet varken det första eller det sista exemplet
            i närtid på problemet att lönsamma och effektiva fabriker stängs
            i Sverige. Vi har Gislaved, Västervik, Tranås, Långhyttan och
            Gävle. Alla dessa är orter som har drabbats av just detta i närliggande
            tid. En av huvudanledningarna till att riskkapitalbolag och andra
            bolag lägger ned och flyttar ut lönsamma företag från Sverige
            är att det är billigt och enkelt att göra det jämfört med andra
            länder.
          </note>
          <note>
            I Sverige räcker det att betala lön under uppsägningstiden; i
            exempelvis Tyskland är det betydligt dyrare på grund av tysk lagstiftning.
            När Electrolux lade ner sin fabrik i Nürnberg 2006 kostade nedläggningen
            1 281 000 kronor per anställd. Totalt betalade företaget 2,3 miljarder.
            När Electrolux lade ned sin fabrik i Torsvik utanför Jönköping
            samma år kostade nedläggningen 226 000 kronor per anställd. Det
            kostade alltså sex gånger mer att lägga ned verksamheten i Tyskland
            jämfört med i Sverige. Det är inte konstigt att det är Sverige
            som drabbas.
          </note>
          <note>
            Det jag har sett av den svenska regeringen hittills är alltför
            svagt. Visserligen låter ni mycket – ni kallar in företagsledningen
            till möten och kräver bekymrat att riskkapitalbolaget Nomad Foods
            ska agera ansvarsfullt. Jag tycker dock att det är en ohållbar
            strategi, och jag kan konstatera att resultatet är mycket magert.
            Företaget gav efter ditt möte med dem ett löfte om en heltidsanställning
            till ett värde av dryga miljonen men avser att gå vidare med sina
            nedläggningsplaner.
          </note>
          <note>
            Det är pinsamt att regeringen inte gör mer i den långsiktiga
            frågan om att förhindra att lönsamma företag lägger ned och flyttar
            utomlands. Det är trots allt ni i regeringen som har makten att
            ta initiativ till att förändra situationen. För mig är det självklart
            att Mikael Damberg och regeringen borde titta på hur lagstiftningen
            ser ut i andra länder, exempelvis Tyskland, när det gäller företags
            ansvar vid nedläggning av lönsamma företag – för att dämpa skadeverkningarna.
            Varför är inte regeringen beredd att göra detta?
          </note>
          <note type="speaker">
            Anf. 101 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill börja med att säga att nedläggningen i
            Bjuv är ett hårt slag, inte bara för de 450 människor i Bjuv som
            drabbas direkt av nedläggningen av fabriken utan också för de
            500–700 bönder som indirekt drabbas genom att deras produktion
            inte kan få avsättning. För ett litet samhälle som Bjuv är det
            här en väldigt stor arbetsgivare, så det får konsekvenser.
          </note>
          <note>
            Dessutom – det är därför som jag också tycker att det är viktigt
            – är vi inne i en utvecklingsfas där svensk livsmedelsindustri
            har behov av att utvecklas. Och det finns stora förutsättningar
            för det, inte minst med en livsmedelsstrategi för Sverige. Situationen
            att ett av våra mest kända varumärken i form av Findus inte finns
            på plats i Bjuv i samma omfattning som förut, och som kanske slår
            sönder en del av den infrastruktur som livsmedelsindustrin vilar
            på, blir en mycket större fråga än vad en del debattörer och andra
            kanske förstår i den här staden, för Bjuv låter väldigt långt
            borta.
          </note>
          <note>
            Jag vill bara ge en bakgrundsbild. Det är inte bara så att vi
            har nedläggningar i Sverige. Vi har ett väldigt drag i svensk
            industri just nu. Vi har en fyraprocentig tillväxt i bnp, nästan
            dubbelt så hög som tillväxten i Tyskland, högre än tillväxten
            i Storbritannien och i USA. Vi har 80 000 fler människor som går
            till jobbet i dag jämfört med vid valet. Vi ser en minskad andel
            varsel i Sverige. Vi ser framför allt en stor ökad export från
            Sverige. Det är första gången på 20 år som svenska företag vinner
            marknadsandelar på den globala marknaden. Det här är en väldigt
            positiv utveckling. Vi ser också att investeringarna ökar i Sverige.
          </note>
          <note>
            Det är detta som man måste ha klart för sig. När man talar om
            näringslivets utveckling måste man titta på båda delarna. Det
            kommer alltid att ske en viss omstrukturering i näringslivet.
            Vissa bolag kommer att läggas ned och andra startas. Vissa fabriker
            kommer även i framtiden att läggas ned. En del av vår produktion
            kanske till och med flyttas till andra länder, för vi lever i
            en öppen ekonomi. Däremot har vi just nu en nettotillväxt i Sverige
            som är viktig, och det är jag väldigt engagerad i.
          </note>
          <note>
            Jag vill ge detta som en bakgrundsbild till den bild som målas
            upp av händelserna i Bjuv.
          </note>
          <note>
            Jag vill också kommentera detta att vi inte är så konkreta. Det
            stämmer, för jag ville i det här svaret inte gå händelserna i
            förväg. Om vi ska vara riktigt ärliga är ju de formella besluten
            inte riktigt fattade än. Det är kommunicerat utåt. Men vi vet
            fortfarande inte exakt vilka människor som kommer att drabbas
            av detta, och vi vet inte hur MBL-förhandlingarna går.
          </note>
          <note>
            När något så här allvarligt inträffar är regeringens huvudsakliga
            stra ­ tegi att jobba ihop med lokal och regional nivå, för vi
            menar att den re ­ gionala tillväxtpolitiken är en viktig del
            av svensk tillväxtpolitik, det vill säga att man har mest kännedom
            lokalt och regionalt om vilka förutsätt ­ ningar som finns, vad
            som är mest prioriterat och hur man kan gå vidare. Därför är diskussionen
            just nu om vad som händer i nästa led lite övergri ­ pande, eftersom
            de facto det konkreta beslutet inte har kommit. Vi vet hel ­ ler
            inte exakt vilka som kommer att drabbas av det förestående beslutet.
          </note>
          <note>
            Vi är väldigt engagerade, både utifrån perspektivet att stödja
            de människor som drabbas i den här omställningen – det är prioritet
            ett – och hur vi får utvecklingen att gå vidare i svensk livsmedelsindustri.
          </note>
          <note>
            Jag vill bara säga, om jag hinner det, att vid det möte jag hade
            med både Findus och representanter för ägarna gav de beskedet
            att de skulle fortsätta att satsa på forskning och utveckling
            i Bjuv, vilket kan vara bra. Men ett ännu viktigare besked var
            att de var öppna för en försäljning av fabriken. Det tror jag
            är ett viktigt besked som de ger, för jag har blivit kontaktad
            av en del andra som funderar på om det här är en investering som
            de är beredda att göra för att fortsätta att utveckla verksamheten
            i Bjuv.
          </note>
          <note type="speaker">
            Anf. 102 DANIEL SESTRAJCIC (V):
          </note>
          <note>
            Herr talman! Mikael Damberg talar länge och väl om Bjuv, strategin
            och de övergripande frågorna. Han undviker nogsamt att svara på
            frågan i mitt förra inlägg om varför vi inte ska se över lagstiftningen
            för att göra det svårare och dyrare att lägga ned företag som
            är lönsamma.
          </note>
          <note>
            Det är klart att företag alltid kommer att läggas ned, men nu
            pratar vi om företag som bevisligen är effektiva och lönsamma.
            Alla de orter som jag räknade upp förut hade samma situation.
            När det nu går bra för Sverige måste det väl vara viktigt både
            för de orterna och för Sverige att behålla de företag som är effektiva
            och lönsamma.
          </note>
          <note>
            En skandal i sammanhanget måste jag säga är att våra pensionspengar
            i AP-fonderna har bidragit till nedläggningen i Bjuv. Storägare
            är Nomad Foods, som är ett riskkapitalbolag, och en annan är riskkapitalbolaget
            Pershing Square Holdings med säte i ett skatteparadis. Första
            AP-fonden är storägare i Pershing Square Holdings med sina 1,4
            miljarder. Vi hamnar alltså i den absurda situationen att vi med
            våra pensionspengar gör såväl ett helt samhälle skadskjutet som
            hundratals människor arbetslösa och därmed deras pensioner sämre
            framöver. Hur dumt får det egentligen bli?
          </note>
          <note>
            Statsrådets svar kring AP-fonderna begränsar sig inte bara till
            en mening, utan det är dessutom innehållslöst.
          </note>
          <note>
            Jag är medveten om att regeringen med nuvarande regelverk inte
            kan styra över AP-fondernas placering. Min fråga gällde dock om
            statsrådet avser att vidta några åtgärder för att säkerställa
            att AP-fonderna framöver inte medverkar till att lönsam produktion
            flyttas ut ur landet. Det nuvarande regelverket är ju inte hugget
            i sten, gudbevars, och det sätts ju faktiskt av Sveriges riksdag
            och regering.
          </note>
          <note>
            Ibland verkar det som att vi är maktlösa inför ett globalt ansiktslöst
            kapital, en öppen ekonomi, samtidigt som detta kapital ofta har
            både ansikte och går att kontrollera om den politiska viljan för
            detta finns. Det blir inte minst tydligt när det rör sig om löntagarnas
            egna pengar, som det gör med våra pengar i Första AP-fonden. Jag
            kan också konstatera att reger ­ ingen tidigare pratat om att
            man vill använda dem för en grön omställning.
          </note>
          <note>
            I Kanada används pensionspengarna effektivt för att investera
            i omställning, påverka företags strukturplaner och förankra ägandet
            i den lokala ekonomin. Det har räddat tiotusentals arbeten och
            skapat ett klimat som gör att företag stannar och utvecklar snarare
            än flyttar och avvecklar.
          </note>
          <note>
            För oss i Vänsterpartiet är det självklart att direktiven till
            våra AP-fonder måste ses över, så att de i stället för att medverka
            till nedläggning av lönsamma företag används för att trygga, utveckla
            och stödja lönsamma, hållbara och livskraftiga företag som skapar
            arbetstillfällen och grön omställning.
          </note>
          <note>
            För mig är det en gåta att näringsminister Mikael Damberg och
            reger ­ ingen inte är intresserade av detta. Men låt mig också
            på denna punkt ge statsrådet en möjlighet att förtydliga sitt
            svar och kanske till och med svara på mina frågor: Varför är inte
            regeringen beredd att ändra det nuvarande regelverket så att regeringen
            kan säkerställa att AP-fonderna framöver inte medverkar till att
            lönsam produktion flyttar ut ur landet? Det är ju det som händer
            nu. Varför är regeringen inte beredd att se över reglerna för
            AP-fonderna så att det här inte kan upprepas? Och varför anser
            statsrådet att det är helt i sin ordning att Första AP-fonden
            med sitt ägande och agerande medverkar till att Findus i Bjuv
            läggs ned? Det är ju konsekvensen av svaret.
          </note>
          <note>
            Jag menar att vår regering borde vidta de åtgärder som har vidtagits
            i andra länder för att säkra upp att lönsamma investeringar från
            våra AP-fonder kan göras i lönsamma företag också i Sverige, inte
            bara men också i Sverige.
          </note>
          <note type="speaker">
            Anf. 103 Närings- och innovationsminister MIKAEL DAMBERG (S):
          </note>
          <note>
            Herr talman! Långsiktigt ägande är en viktig fråga. I den industristrategi
            som vi jobbar med, Smart industri, handlar det om att göra industrin
            mer attraktiv, det vill säga att locka fler investeringar till
            Sverige. Det handlar inte bara om att behålla de företag som redan
            finns i Sverige och utveckla dem, utan det handlar också om att
            vara attraktiva för att locka till oss mer investeringar. Det
            ligger alltid i korten när man funderar över hur man utvecklar
            ett företagsklimat att man också är attraktiv för nya investeringar.
          </note>
          <note>
            Det långsiktiga ägandet är en viktig fråga. Vi gör nu insatser
            för att reformera det statliga riskkapitalet för att se till att
            företag kan växa i Sverige och att vi använder både statligt kapital
            till viss del för detta, vilket marknadskonkurrerar, och även
            attraherar mer privat kapital så att vi får fler växande företag.
            Det är en viktig förändring vi nu genomför som har med ägandet
            men framför allt med finansieringen att göra.
          </note>
          <note>
            Den andra frågan handlar om AP-fonderna, och jag vill gärna ge
            rätt i den delen att vi har haft en diskussion på senare år om
            att öppna upp för andra typer av placeringar för AP-fonderna utan
            att för den skull politisera placeringarna i AP-fonder. Vi partier
            som står bakom pensionsöverenskommelsen är tydliga med att vi
            inte vill politisera förvaltandet av våra pensionspengar. De ska
            förvaltas på ett så bra sätt som möjligt för våra pensionärers
            framtida pension. Det har också förts en diskussion om något friare
            placeringsvillkor så att mer av kapitalet skulle kunna placeras
            i till exempel onoterade svenska bolag för att inte bara behöva
            gå via alternativa investeringar, som görs i dag.
          </note>
          <note>
            Däremot förstår jag inte riktigt Daniel Sestrajcics fråga. Menar
            han att AP-fonderna inte skulle ha rätt att placera sina pengar
            i fonder?
          </note>
          <note>
            Om AP-fonderna bara skulle placera pengar i enskilda bolag skulle
            vi få en helt annan struktur på AP-fondernas verksamhet framöver.
          </note>
          <note>
            Jag ser inte riktigt vad det betyder det Vänsterpartiet för fram
            i diskus ­ sio ­ nen.
          </note>
          <note>
            De diskussioner vi hade om AP-fondernas placeringsmöjligheter
            och organisering gick i stå efter kritiska remissynpunkter på
            vissa delar. Reger ­ ingen har varit tydlig med att om det finns
            en öppning i kammaren är vi beredda att åter diskutera frågorna,
            inte minst om långsiktigt ägande och friare placeringsmöjligheter.
            Det återstår att se om det går att komma framåt i frågan.
          </note>
          <note>
            Jag tror att det vore bra, inte bara för pensionsfondernas möjlighet
            att placera och ha bra avkastning på sitt kapital utan också för
            det som Vänsterpartiet nu lyfter upp i debatten om att det också
            möjliggör ett mer långsiktigt ägande också inom ramen för näringslivet
            i Sverige – men utan att för den skulle politiska partier skulle
            ha vetorätt mot vissa företag eller politiskt bestämma vilka investeringar
            AP-fonderna ska göra. Den typen av ekonomi skulle långsiktigt
            vara ganska farlig för svenska pensionspengar.
          </note>
          <note type="speaker">
            Anf. 104 DANIEL SESTRAJCIC (V):
          </note>
          <note>
            Herr talman! Jag tackar för öppningen som jag anade där och som
            jag hoppas kan följas upp av konkret handling.
          </note>
          <note>
            Ingen har talat om att politisera AP-fonderna, precis lika lite
            som det handlar om att politisera AP-fonderna om man vill använda
            dem för den gröna omställning som vi måste göra om vi över huvud
            taget ska kunna leva på denna jord. I AP-fondernas beskrivning
            står det redan nu om behovet av att investera långsiktigt, om
            effektivt användande av olika typer av resurser och så vidare.
          </note>
          <note>
            Det handlar om att se över de riktlinjer som finns och bestämma
            vad AP-fonderna ska ha för riktlinjer. En rimlig handling är givetvis
            att tala om det långsiktiga ägandet. Vi har inga problem med att
            man investerar i olika typer av bolag och fonder. Men att investera
            i riskkapitalbolag i skatteparadis är ett problem som jag antar
            att ministern också ser, eller att bidra till att jobb som är
            lönsamma försvinner från Sverige.
          </note>
          <note>
            I Kanada finns exempel på hur det skulle kunna fungera annars.
            Titta på vad som händer i Kanada! Titta på vad som händer i Tyskland
            där man vill göra det dyrare att lägga ned lönsamma företag!
          </note>
          <note>
            Den tredje frågan handlade om Bjuv. Alla som drabbas av nedläggningen
            av Findus i Bjuv, anställda, deras anhöriga, näringsidkare i lokalsamhället,
            underleverantörer, entreprenörer och bönder, har rätt att få ett
            tydligt svar från ministern. Vilka konkreta åtgärder i syfte att
            värna den lokala näringsstrukturen som byggts upp under decennier
            tänker ministern vidta för att rädda Bjuv? Alla de saker ministern
            räknar upp är jättebra, men de är inte särskilt konkreta för Bjuv.
          </note>
          <note type="speaker">
            Anf. 105 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar interpellanten för en viktig fråga om
            Bjuv och vad som händer där nu. Jag har träffat kommunstyrelsens
            ordförande i Bjuv, och jag har haft kontakt med de fackliga organisationerna.
            Mina medarbetare på departementet har också jobbat på plats i
            Skåne med regio ­ nen, med de statliga myndigheter som berörs
            och med de lokala parterna för att diskutera hur situationen utvecklas.
          </note>
          <note>
            Jag förstår att man gärna vill ha svaren redan nu, men vi kan
            inte gå händelserna i förväg. De konkreta besluten är inte ens
            fattade. Vi vet inte exakt vilka människor som kan drabbas av
            detta. Men vi är redan igång tillsammans med regionen för att
            se vad vi kan göra, inte bara för att ta hand om de människor
            som kan drabbas av detta och se till att de kommer vidare i nya
            jobb utan för att livsmedelsindustrin i Bjuv, som är en del av
            livsmedelsindustrins hjärta i Sverige, kan fortsätta att utvecklas.
          </note>
          <note>
            En liten del av det har med forskning och utveckling att göra,
            men det har också med andra frågor att göra som kräver ett svar.
          </note>
          <note>
            Jag kommer att fortsätta att engagera mig i denna fråga, både
            gentemot Findus och ägarna men också med regionala och lokala
            partner för att se vad vi tillsammans kan göra för att göra det
            bästa av situationen.
          </note>
          <note>
            Det är inte bara personer och familjer som drabbas. Om detta
            inte hanteras rätt kan det bli ett hårt slag mot svensk livsmedelsindustri,
            och mitt stora intresse är att se till att verksamheten i Bjuv
            kan fortsätta att utvecklas på ett eller annat sätt.
          </note>
          <note>
            Överläggningen var härmed avslutad.
          </note>
          <note>
            § 23 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2015/16:104 Utvärdering av statens uppl åning och skuldförvaltning
            2011− 2015
          </note>
          <note>
            Motioner
          </note>
          <note>
            med anledning av prop. 2015/16:156 Ändringar i lagen om tillämpning
            av Europeiska unionens statsstödsregler
          </note>
          <note>
            2015/16:3389 av Josef Fransson m.fl. (SD)
          </note>
          <note>
            med anledning av prop. 2015/16:159 Vissa statsstödskrav på bränsleskatteområdet
          </note>
          <note>
            2015/16:3391 av Per Åsling m.fl. (C, M, L, KD)
          </note>
          <note>
            2015/16:3393 av Olle Felten m.fl. (SD)
          </note>
          <note>
            med anledning av prop. 2015/16:162 Revisorer och revision
          </note>
          <note>
            2015/16:3390 av Ola Johansson (C)
          </note>
          <note>
            med anledning av prop. 2015/16:163 Elsäkerhet
          </note>
          <note>
            2015/16:3392 av Mikael Jansson m.fl. (SD)
          </note>
          <note>
            § 24 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 22 april
          </note>
          <note>
            2015/16:579 Vattenfalls avyttring
          </note>
          <note>
            av Niklas Wykman (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:580 En utvecklad sjukskrivningsprocess
          </note>
          <note>
            av Aron Modig (KD)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:581 Lagstiftning om jakt i fjällmiljö
          </note>
          <note>
            av Edward Riedl (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:582 Incitament för äldre att stanna i arbetskraften
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2015/16:583 Sysselsättningseffekter av regeringens vårproposition
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2015/16:584 Biomomsen
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2015/16:585 Offentligfinansiella effekter av tillväxt i svensk
            tjänstesektor
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2015/16:586 Viltförvaltningen
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            den 25 april
          </note>
          <note>
            2015/16:587 Traineejobb för nyanlända
          </note>
          <note>
            av Hanif Bali (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:588 Arbetslöshetsmålet
          </note>
          <note>
            av Christian Holm Barenfeld (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:589 Ökade sjukkostnader för arbetsgivare
          </note>
          <note>
            av Katarina Brännström (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:590 Brister i upphandlingar hos Arbetsförmedlingen
          </note>
          <note>
            av Katarina Brännström (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:591 Räddningstjänst med helikopter
          </note>
          <note>
            av Mikael Oscarsson (KD)
          </note>
          <note>
            till statsrådet Anders Ygeman (S)
          </note>
          <note>
            § 25 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 22 april
          </note>
          <note>
            2015/16:1133 Löften om bemanning i äldreomsorgen
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:1134 Alkoholkonsumtion i tv
          </note>
          <note>
            av Catharina Bråkenhielm (S)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:1135 Privatekonomi i skolan
          </note>
          <note>
            av Amir Adan (M)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:1136 Osund konkurrens från offentlig verksamhet
          </note>
          <note>
            av Fredrik Christensson (C)
          </note>
          <note>
            till närings- och innovationsminister Mikael Damberg (S)
          </note>
          <note>
            den 25 april
          </note>
          <note>
            2015/16:1054 Medicinska åldersbedömningar i asylprocessen
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1137 Folkomröstning om Hallands framtid
          </note>
          <note>
            av Jenny Petersson (M)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:1138 Ridsport och friskvårdsbidrag
          </note>
          <note>
            av Åsa Coenraads (M)
          </note>
          <note>
            till finansminister Magdalena Andersson (S)
          </note>
          <note>
            2015/16:1139 Hallands framtid
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1140 Arbetspendling med motorcykel
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2015/16:1141 Drift och underhåll av vägar
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2015/16:1142 Unesco-resolution om Tempelberget
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            § 26 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 25 april
          </note>
          <note>
            2015/16:1105 Inspektionen för vård och omsorg
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:1108 Lång väntan på organ
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1110 Assisterad befruktning
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            § 27 Kammaren åtskildes kl. 20.14.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 13 anf. 38 (delvis) och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            BRITT-MARIE HARTVIG
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om ersättare för statsråd
          </note>
          <note>
            § 4 Anmälan om kompletteringsval
          </note>
          <note>
            § 5 Anmälan om fördröjt svar på interpellation
          </note>
          <note>
            § 6 Anmälan om faktapromemoria
          </note>
          <note>
            § 7 Ärende för hänvisning till utskott
          </note>
          <note>
            § 8 Ärenden för bordläggning
          </note>
          <note>
            § 9 Svar på interpellation 2015/16:543 om ändrade regler med
            anledning av vattenbrist på Öland och i Kalmar län
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 ANDERS ÅKESSON (C)
          </note>
          <note>
            Anf. 3 JAN R ANDERSSON (M)
          </note>
          <note>
            Anf. 4 Klimat- och miljöminister ÅSA ROMSON (MP)
          </note>
          <note>
            Anf. 5 ANDERS ÅKESSON (C)
          </note>
          <note>
            Anf. 6 JAN R ANDERSSON (M)
          </note>
          <note>
            Anf. 7 Klimat- och miljöminister ÅSA ROMSON (MP)
          </note>
          <note>
            Anf. 8 ANDERS ÅKESSON (C)
          </note>
          <note>
            Anf. 9 Klimat- och miljöminister ÅSA ROMSON (MP)
          </note>
          <note>
            § 10 Svar på interpellation 2015/16:550 om Kemikalieinspektionens
            uppdrag
          </note>
          <note>
            Anf. 10 Klimat- och miljöminister ÅSA ROMSON (MP)
          </note>
          <note>
            Anf. 11 JONAS JACOBSSON GJÖRTLER (M)
          </note>
          <note>
            Anf. 12 JAN R ANDERSSON (M)
          </note>
          <note>
            Anf. 13 Klimat- och miljöminister ÅSA ROMSON (MP)
          </note>
          <note>
            Anf. 14 JONAS JACOBSSON GJÖRTLER (M)
          </note>
          <note>
            Anf. 15 JAN R ANDERSSON (M)
          </note>
          <note>
            Anf. 16 Klimat- och miljöminister ÅSA ROMSON (MP)
          </note>
          <note>
            Anf. 17 JONAS JACOBSSON GJÖRTLER (M)
          </note>
          <note>
            Anf. 18 Klimat- och miljöminister ÅSA ROMSON (MP)
          </note>
          <note>
            § 11 Svar på interpellation 2015/16:532 om Samhalls utveckling
          </note>
          <note>
            Anf. 19 Arbetsmarknadsminister YLVA JOHANSSON (S)
          </note>
          <note>
            Anf. 20 ALI ESBATI (V)
          </note>
          <note>
            Anf. 21 Arbetsmarknadsminister YLVA JOHANSSON (S)
          </note>
          <note>
            Anf. 22 ALI ESBATI (V)
          </note>
          <note>
            Anf. 23 Arbetsmarknadsminister YLVA JOHANSSON (S)
          </note>
          <note>
            Anf. 24 ALI ESBATI (V)
          </note>
          <note>
            Anf. 25 Arbetsmarknadsminister YLVA JOHANSSON (S)
          </note>
          <note>
            § 12 Svar på interpellation 2015/16:534 om förtida stängning
            av ytterligare kärnkraftverk
          </note>
          <note>
            Anf. 26 Statsrådet IBRAHIM BAYLAN (S)
          </note>
          <note>
            Anf. 27 MATTIAS BÄCKSTRÖM JOHANSSON (SD)
          </note>
          <note>
            Anf. 28 Statsrådet IBRAHIM BAYLAN (S)
          </note>
          <note>
            Anf. 29 MATTIAS BÄCKSTRÖM JOHANSSON (SD)
          </note>
          <note>
            Anf. 30 Statsrådet IBRAHIM BAYLAN (S)
          </note>
          <note>
            Anf. 31 MATTIAS BÄCKSTRÖM JOHANSSON (SD)
          </note>
          <note>
            Anf. 32 Statsrådet IBRAHIM BAYLAN (S)
          </note>
          <note>
            § 13 Svar på interpellation 2015/16:545 om införandet av kemikalieskatt
          </note>
          <note>
            Anf. 33 Finansminister MAGDALENA ANDERSSON (S)
          </note>
          <note>
            Anf. 34 JONAS JACOBSSON GJÖRTLER (M)
          </note>
          <note>
            Anf. 35 JESPER SKALBERG KARLSSON (M)
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 JONAS JACOBSSON GJÖRTLER (M)
          </note>
          <note>
            Anf. 38 JESPER SKALBERG KARLSSON (M)
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 JONAS JACOBSSON GJÖRTLER (M)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            § 14 Svar på interpellation 2015/16:556 om lägre ökningstakt
            på skatteintäkterna
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 ANETTE ÅKESSON (M)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Anf. 45 ANETTE ÅKESSON (M)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            Anf. 47 ANETTE ÅKESSON (M)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            § 15 Svar på interpellation 2015/16:547 om nya kött- och mjölksubventioner
          </note>
          <note>
            Anf. 49 Statsrådet SVEN-ERIK BUCHT (S)
          </note>
          <note>
            Anf. 50 FÖRSTE VICE TALMANNEN
          </note>
          <note>
            Anf. 51 JENS HOLM (V)
          </note>
          <note>
            Anf. 52 JESPER SKALBERG KARLSSON (M)
          </note>
          <note>
            Anf. 53 Statsrådet SVEN-ERIK BUCHT (S)
          </note>
          <note>
            Anf. 54 JENS HOLM (V)
          </note>
          <note>
            Anf. 55 JESPER SKALBERG KARLSSON (M)
          </note>
          <note>
            Anf. 56 MAGNUS OSCARSSON (KD)
          </note>
          <note>
            Anf. 57 Statsrådet SVEN-ERIK BUCHT (S)
          </note>
          <note>
            Anf. 58 JENS HOLM (V)
          </note>
          <note>
            Anf. 59 MAGNUS OSCARSSON (KD)
          </note>
          <note>
            Anf. 60 Statsrådet SVEN-ERIK BUCHT (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 16 Svar på interpellation 2015/16:552 om vildsvin och viltskador
          </note>
          <note>
            Anf. 61 Statsrådet SVEN-ERIK BUCHT (S)
          </note>
          <note>
            Anf. 62 JOHAN HULTBERG (M)
          </note>
          <note>
            Anf. 63 Statsrådet SVEN-ERIK BUCHT (S)
          </note>
          <note>
            Anf. 64 JOHAN HULTBERG (M)
          </note>
          <note>
            Anf. 65 Statsrådet SVEN-ERIK BUCHT (S)
          </note>
          <note>
            Anf. 66 JOHAN HULTBERG (M)
          </note>
          <note>
            Anf. 67 Statsrådet SVEN-ERIK BUCHT (S)
          </note>
          <note>
            § 17 Svar på interpellation 2015/16:561 om myndighetskrav som
            försvårar rationellt lantbruk
          </note>
          <note>
            Anf. 68 Statsrådet SVEN-ERIK BUCHT (S)
          </note>
          <note>
            Anf. 69 DANIEL BÄCKSTRÖM (C)
          </note>
          <note>
            Anf. 70 Statsrådet SVEN-ERIK BUCHT (S)
          </note>
          <note>
            Anf. 71 DANIEL BÄCKSTRÖM (C)
          </note>
          <note>
            Anf. 72 Statsrådet SVEN-ERIK BUCHT (S)
          </note>
          <note>
            Anf. 73 DANIEL BÄCKSTRÖM (C)
          </note>
          <note>
            Anf. 74 Statsrådet SVEN-ERIK BUCHT (S)
          </note>
          <note>
            § 18 Svar på interpellation 2015/16:565 om krisberedskap och
            livsmedelsförsörjning vid stängda gränser samt naturkatastrofer
          </note>
          <note>
            Anf. 75 Statsrådet SVEN-ERIK BUCHT (S)
          </note>
          <note>
            Anf. 76 DANIEL BÄCKSTRÖM (C)
          </note>
          <note>
            Anf. 77 Statsrådet SVEN-ERIK BUCHT (S)
          </note>
          <note>
            Anf. 78 DANIEL BÄCKSTRÖM (C)
          </note>
          <note>
            Anf. 79 Statsrådet SVEN-ERIK BUCHT (S)
          </note>
          <note>
            Anf. 80 DANIEL BÄCKSTRÖM (C)
          </note>
          <note>
            Anf. 81 Statsrådet SVEN-ERIK BUCHT (S)
          </note>
          <note>
            § 19 Svar på interpellation 2015/16:546 om alkobommar vid de
            svenska hamnarna
          </note>
          <note>
            Anf. 82 Statsrådet ANNA JOHANSSON (S)
          </note>
          <note>
            § 20 Svar på interpellation 2015/16:558 om id-kontrollernas effekter
            för Skåne
          </note>
          <note>
            Anf. 83 Statsrådet ANNA JOHANSSON (S)
          </note>
          <note>
            Anf. 84 BORIANA ÅBERG (M)
          </note>
          <note>
            Anf. 85 RIKARD LARSSON (S)
          </note>
          <note>
            Anf. 86 Statsrådet ANNA JOHANSSON (S)
          </note>
          <note>
            Anf. 87 BORIANA ÅBERG (M)
          </note>
          <note>
            Anf. 88 RIKARD LARSSON (S)
          </note>
          <note>
            Anf. 89 Statsrådet ANNA JOHANSSON (S)
          </note>
          <note>
            Anf. 90 BORIANA ÅBERG (M)
          </note>
          <note>
            Anf. 91 Statsrådet ANNA JOHANSSON (S)
          </note>
          <note>
            § 21 Svar på interpellationerna 2015/16:530 och 554 om Vattenfalls
            styrning och ekonomiska status
          </note>
          <note>
            Anf. 92 Närings- och innovationsminister MIKAEL DAMBERG (S)
          </note>
          <note>
            Anf. 93 NIKLAS WYKMAN (M)
          </note>
          <note>
            Anf. 94 Närings- och innovationsminister MIKAEL DAMBERG (S)
          </note>
          <note>
            Anf. 95 NIKLAS WYKMAN (M)
          </note>
          <note>
            Anf. 96 Närings- och innovationsminister MIKAEL DAMBERG (S)
          </note>
          <note>
            Anf. 97 NIKLAS WYKMAN (M)
          </note>
          <note>
            Anf. 98 Närings- och innovationsminister MIKAEL DAMBERG (S)
          </note>
          <note>
            § 22 Svar på interpellation 2015/16:544 om nedläggningen av Findus
            i Bjuv
          </note>
          <note>
            Anf. 99 Närings- och innovationsminister MIKAEL DAMBERG (S)
          </note>
          <note>
            Anf. 100 DANIEL SESTRAJCIC (V)
          </note>
          <note>
            Anf. 101 Närings- och innovationsminister MIKAEL DAMBERG (S)
          </note>
          <note>
            Anf. 102 DANIEL SESTRAJCIC (V)
          </note>
          <note>
            Anf. 103 Närings- och innovationsminister MIKAEL DAMBERG (S)
          </note>
          <note>
            Anf. 104 DANIEL SESTRAJCIC (V)
          </note>
          <note>
            Anf. 105 Närings- och innovationsminister MIKAEL DAMBERG (S)
          </note>
          <note>
            § 23 Bordläggning
          </note>
          <note>
            § 24 Anmälan om interpellationer
          </note>
          <note>
            § 25 Anmälan om frågor för skriftliga svar
          </note>
          <note>
            § 26 Anmälan om skriftliga svar på frågor
          </note>
          <note>
            § 27 Kammaren åtskildes kl. 20.14.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
