<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--33</head>
          <docDate when="2015-11-25 00:00:00">2015-11-25 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 11 november justerades.
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 68 till 69 .
          </note>
          <note>
            Kammaren medgav denna utökning.
          </note>
          <note>
            § 3 Val av extra suppleant
          </note>
          <note>
            Val av extra suppleant i EU-nämnden företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            Dag Klackenberg (M)
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16: 183
          </note>
          <note>
            Till riksdagen
          </note>
          <note>
            Interpellation 2015/16:183 Vidareutveckling av Välfärdsakademin
          </note>
          <note>
            av Anette Åkesson (M)
          </note>
          <note>
            Interpellationen kommer att besvaras torsdagen den 17 december
            2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 23 november 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            Interpellation 2015/16:203
          </note>
          <note>
            Till riksdagen
          </note>
          <note>
            Interpellation 2015/16:203 Livet på landsbygden
          </note>
          <note>
            av Anette Åkesson (M)
          </note>
          <note>
            Interpellationen har överlämnats till statsrådet Bucht och kommer
            att besvaras fredagen den 11 december 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 23 november 2015
          </note>
          <note>
            Näringsdepartementet
          </note>
          <note>
            Sven-Erik Bucht (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:51 till skatteutskottet
          </note>
          <note>
            Motioner
          </note>
          <note>
            2015/16:3274, 3276–3278 till utrikesutskottet
          </note>
          <note>
            2015/16:3271 och 3275 till utrikesutskottet
          </note>
          <note>
            2015/16:3270 och 3273 till utbildningsutskottet
          </note>
          <note>
            2015/16:3272 till finansutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Kulturutskottets betänkande
          </note>
          <note>
            2015/16:KrU3 Ändringar i kulturmiljölagen
          </note>
          <note>
            Konstitutionsutskottets utlåtande
          </note>
          <note>
            2015/16:KU3 Bättre lagstiftning för bättre resultat – en EU-agenda
          </note>
          <note>
            § 7 Statens budget 2016 – Rambeslutet
          </note>
          <note>
            Finansutskottets betänkande 2015/16:FiU1
          </note>
          <note>
            Statens budget 2016 ­ – Rambeslutet (prop. 2015/16:1 delvis)
          </note>
          <note>
            föredrogs.
          </note>
          <note type="speaker">
            Anf. 1 ULF KRISTERSSON (M):
          </note>
          <note>
            Herr talman! Tragiken och dramatiken i vår omvärld handlar naturligtvis
            inte i första hand om pengar och ekonomi. Många människor flyr
            för sina liv medan andra flyr från sina liv, e n del för a tt
            de inte har någonting alls, a llt fler för att de paradoxalt nog
            har tillräckligt med resurser, tillräckligt med information och
            tillräckliga nätverk för att kunna ta sig hit från svåra delar
            av världen.
          </note>
          <note>
            Aldrig förr har så många vetat så mycket om världen som just
            nu. I den meningen har vi nog bara sett början på de stora folkvandringarnas
            tid.
          </note>
          <note>
            Desto viktigare då att Sverige gör rätt, både på kort sikt i
            den akuta flyktingkrisen och på längre sikt för att bygga ett
            samhälle som håller ihop och som är bra både för oss som har bott
            här länge och för dem som i framtiden kommer att flytta hit. Det
            är ett stort ansvar, fullt av dilemman.
          </note>
          <note>
            Men har man sagt det måste man också säga detta: Alla våra goda
            ambitioner kokar f örr eller senare ned till Excel arkens svarta
            eller röda siffror. All politik handlar inte om pengar, men man
            måste kunna räkna för att kunna förstå vilka ekonomiska konsekvenser
            politiken faktiskt får.
          </note>
          <note>
            Då har det avgörande betydelse om människor som kommer till vårt
            land förväntas och tillåts bidra och försörja sig själva eller
            om de tvärtom ska vänta i sju år på att kunna försörja sig själva.
          </note>
          <note>
            Om Europa tar ett större gemensamt ansvar och om Sverige kan
            samla sig till en mer realistisk migrationspolitik finns här mycket
            stora möjligheter. Men om Sverige och Tyskland ska göra jobbet
            själva eller om arbetslösheten bland lågt utbildade och utrikes
            födda permanentas på grekiska nivåer står vi tvärtom inför långsiktiga
            problem som blir ännu värre.
          </note>
          <note>
            Sverige behöver en ny överenskommelse för att klara av det vi
            nu står inför. Det är bra att de samtalen nu startar. Men en verkligt
            meningsfull uppgörelse behöver gå längre än till bara den akuta
            flyktingfrågan. Det är den långa sikten som bekymrar mig allra
            mest.
          </note>
          <note>
            Herr talman! Sverige har i grunden välskötta offentliga finanser
            och klarar rent ekonomiskt av temporära kriser. Men jag vill varna
            för allmänt lättsinne av typen ”statens räntor är låga , och vi
            har råd att låna”. Utgiftstrycket på de offentliga finanserna
            är stort – mycket större än vad avsiktliga politiska reformer
            brukar summeras till.
          </note>
          <note>
            Låt mig för säkerhets skull vara övertydlig: En hel del av detta
            ska inte bara regeringen lastas för. Jag är fullt medveten om
            det och har därför viss respekt för Finansdepartementets svårigheter
            att få plus och minus att gå ihop. Ökade migrationsutgifter på
            30 eller 40 miljarder kronor om året – det motsvarar hela det
            svenska försvaret, hela biståndet eller nära nog all högre utbildning
            – är svåra att på kort sikt spara sig till.
          </note>
          <note>
            Men just därför är de samlade signalerna från regeringen så illavars
            ­ lande: Först kom försöket att ensidigt överge det svenska överskottsmålet.
            Sedan kom mycket stora avsiktliga utgiftsökningar med allt från
            bostads ­ subventioner och borttagen tidsgräns i sjukförsäkringarna
            till traditionell politisk vilja att spendera – även om det numera
            alltid kallas för att inves ­ tera.
          </note>
          <note>
            Nu skapas oklarheter om krona-för-krona-principen gäller, och
            det är osäkert om regeringen över huvud taget kommer att klara
            utgiftstaket för 2016. Till detta kommer stegrande utgifter för
            sjukfrånvaro och andra automatiska välfärdskostnader.
          </note>
          <note>
            Jag säger inte att det här är lätt, för jag vet att det inte
            är det. Jag säger bara att allt förr eller senare måste betalas
            och att det kräver ett mycket tydligare ekonomiskt och politiskt
            ledarskap än det Sverige har i dag. När omvärlden är dramatisk
            måste inte bara Försvarsdepartementet vara Sveriges vakthund.
            Det måste även Finansdepartementet.
          </note>
          <note>
            I dag ska vi debattera budgetalternativen för 2016. Låt mig därför
            börja med att yrka bifall till Modera ternas reservationer 1 och
            6 i f inansutskottets betänkande.
          </note>
          <note>
            Herr talman! Den svenska ekonomins utveckling sker också mot
            en fond av internationell osäkerhet. EU-kommissionens höstprognos
            visar att tillväxtekonomierna saktar in och att världshandeln
            utvecklas svagare än förr. Det påverkar naturligtvis Sverige,
            där exporten står för halva bnp.
          </note>
          <note>
            Det betyder alltså mer för Sverige vad som sker i omvärlden än
            det betyder för omvärlden vad som sker i Sverige. Det är inte
            avsett som ett oartigt påpekande om att vi skulle sakna betydelse
            för andra. Men det finns numera ett mycket litet utrymme i en
            global ekonomi för Sverige att föra dålig ekonomisk politik. Vi
            är inte ett skyddat land som alltid tryggt landar på fötterna,
            oavsett vilka beslut vi fattar.
          </note>
          <note>
            Herr talman! Låt mig peka på två huvudspår i en bättre ekonomisk
            politik.
          </note>
          <note>
            För det första måste vi bryta det nya utanförskap som riskerar
            att ersätta det gamla, där främst äldre slarvigt förtidspensionerades
            bort från arbetslivet. Det nya utanförskapet är smalare men djupare
            än det gamla. Det drabbar människor som både är yngre och står
            längre från arbetsmarkna ­ den, och det koncentreras främst till
            unga utan utbildning och utrikesfödda utan erfarenhet från svensk
            arbetsmarknad.
          </note>
          <note>
            Många kommer till vårt land med efterlängtade kunskaper. Men
            ännu fler har högst det som motsvarar grundskoleutbildning. Och
            arbetslösheten är tre gånger så hög bland dem som bara har grundskola
            i bagaget. Om vi inget gör kommer många av dem aldrig att ta sig
            in. Stämmer prognoserna kommer då ytterligare 80 000 människor
            att hamna i varaktig arbetslöshet i vårt land. Utanförskapet kommer
            att växa på nytt med enorma sociala och ekonomiska konsekvenser
            som följd. Vi ser det redan i oroväckande kriminella skuggsamhällen.
            Så vill inte vi att Sverige ska utvecklas.
          </note>
          <note>
            Trösklarna in på arbetsmarknaden måste alltså sänkas. Det är
            bättre att få jobba med det man kan än att inte få jobba alls.
            Att släppa in människor i Sverige men inte släppa in dem på arbetsmarknaden
            är helt enkelt ansvarslöst.
          </note>
          <note>
            För det andra måste någon i en ekonomidebatt vara glädjedödaren
            och säga som det är: Våra resurser är begränsade, men våra behov
            är oändliga. Starka statsfinanser har varit en förutsättning för
            Sveriges goda utveckling sedan 90-talskrisen. Vi lärde av våra
            misstag och av en värld som hade förändrats snabbare än vi, och
            vi samarbetade kring svåra reformer.
          </note>
          <note>
            Välskötta offentliga finanser gav oss möjlighet att parera finanskrisen.
            Välskötta offentliga finanser skapade internationellt förtroende
            för svensk ekonomi. Och insikten om behovet av välskötta offentliga
            finanser gav flera finansministrar auktoritet att säga nej också
            till populära utgiftsreformer.
          </note>
          <note>
            Herr talman! Utgångspunkten för Moderaternas budgetmotion är
            att styrkan i den svenska ekonomin ska användas för att påbörja
            viktiga reformer och för att rusta oss inför nästa kris – det
            första för att vi vill, det andra för att vi måste.
          </note>
          <note>
            Vi satsar 15 miljarder kronor på reformer för fler jobb och lägre
            trösk ­ lar. Vi bygger ut yrkesvuxenutbildningarna med 13 000
            platser och ökar chanserna till jobb. Vi minskar bidragsberoendet
            genom tydligare krav och bättre incitament i de svenska socialbidragssystemen.
            Vi gör det mer lönsamt att jobba för dem med låga inkomster. Vi
            breddar vägarna in på arbetsmarknaden genom att utveckla RUT-avdraget,
            sänka arbetsgivaravgifterna för unga och införa en helt ny anställningsform.
          </note>
          <note>
            Grunden för Sveriges välstånd och välfärd är att vi arbetar,
            att vi försörjer oss själva och att vi betalar skatt så att det
            räcker också till andra. Den principen ska gälla även när allt
            annat förändras.
          </note>
          <note>
            Herr talman! Tyvärr kommer regeringens budget inte att göra det
            jobbet. För det första är den i praktiken redan överspelad av
            verkligheten. Flera utgifter har blivit mycket större, och andra
            utgifter borde därför bli mindre. Samma RUT som regeringen tillsammans
            med Vänsterpartiet vill börja avveckla har regeringen just kommit
            överens med Alliansen om att tvärtom försiktigt utveckla. Jag
            hittar ingen strategi i regeringens ekonomiska politik.
          </note>
          <note>
            För det andra leder regeringens budget till färre sysselsatta,
            färre i arbetskraften, färre äldre som jobbar och lägre disponibelinkomster
            för sex av tio hushåll. Konjunkturinstitutet talar om 15 000 –
            20 000 färre jobb med regeringens politik. Våra reformer kommer
            att med motsvarande analyser ge 37 000 nya jobb.
          </note>
          <note>
            Herr talman! Sveriges ekonomiska framgångar är historiskt byggda
            på en säregen kombination av geniala uppfinningar, internationaliserade
            företag och många människors hårda arbete samt en stark känsla
            för rättvisa och lika möjligheter att lyckas, att bli bedömd på
            ens egna meriter.
          </note>
          <note>
            Ibland har naturligtvis även vi gått vilse. Men förbluffande
            ofta har berättelsen om klassresor, jämlikhet och social rörlighet
            gjort Sverige till ett öppet och dynamiskt samhälle som inte vilar
            på gamla lagrar. Det kan vi göra igen. Sverige är inget Downton
            Abbey.
          </note>
          <note>
            Det är dags att söka ny inspiration från 90-talskrisens stora
            reformer och långsiktiga framgångar. Mycket av det bästa i svensk
            politik hade inte varit möjligt utan den krisinsikten, utan förmågan
            att tänka om och utan hållfasta politiska kompromisser.
          </note>
          <note>
            Jag tror att vi måste göra det igen. Vi måste se vad som inte
            längre fungerar bra i vår egen tid, lägga prestigen åt sidan och
            genomföra reformer som de som bor i Sverige om 20 och 30 år kommer
            att säga var modiga, framsynta och absolut nödvändiga.
          </note>
          <note>
            Nu är rätt tid för svensk politik att svara upp mot det goda
            rykte som vi så ofta har haft utomlands.
          </note>
          <note>
            (Applåder)
          </note>
          <note type="speaker">
            Anf. 2 ULLA ANDERSSON (V) replik:
          </note>
          <note>
            Herr talman! Det hela är rätt tydligt. Ulf Kristersson ägnar
            ungefär två minuter åt sin egen budget och åtta minuter åt att
            tala om läget i stort. Jag tänkte hjälpa Ulf Kristersson att tala
            om hans budget, för det är ganska viktigt i den situation som
            råder.
          </note>
          <note>
            Alla vet vi att Sverige växer så det knakar. Vi blir väldigt
            många fler. Samtidigt har vi de stora demografiska förändringarna.
            I normalfallet innebär det att utgifterna för välfärden ökar.
            Men det Moderaterna tillsammans med övriga borgerliga partier
            gör är att föreslå stora besparingar i välfärden.
          </note>
          <note>
            Ni föreslår minskade utgifter, Ulf Kristersson, det vill säga
            sänkta utgiftstak. För nästa år föreslår ni sänkta utgiftstak
            med 16 miljarder och till 2019 hela 74 miljarder. Det är klart
            att det leder till besparingar. Om vi tittar i er budget kan vi
            delvis se hur det ska gå till, men ni redovisar inte hur de stora,
            omfattande besparingarna ska se ut framöver.
          </note>
          <note>
            Vi kan se att ni avvisar så gott som alla satsningar riktade
            till barn. Ni avvisar bättre välfärd för barn och kamp mot barnfattigdomen.
            Ni avvisar avgiftsfria mediciner, glasögonbidrag, fler anställda
            på fritis och höjd norm för försörjningsstödet. Av reformer på
            drygt 1,9 miljarder avvisar ni 1,8 miljarder till barnen. Ni föreslår
            besparingar på 4 miljarder, löner motsvarande 8 000 sjuksköterskor
            i sjukvården, och ni avvisar alla förslag på att bygga bort bostadsbristen.
          </note>
          <note>
            Men skattesänkningar har ni råd med. Ett sjätte jobbskatteavdrag
            ska införas. Ja, ni kallar det för något annat, men sanningen
            är att det är ett sjätte jobbskatteavdrag. Det ger en dubbelt
            så stor skattesänkning till den som tjänar 55 000 som till den
            som tjänar 25 000.
          </note>
          <note>
            Nu vill jag fråga dig, Ulf Kristersson, varför det är viktigare
            att införa ett sjätte jobbskatteavdrag än att bekämpa barnfattigdomen
            och göra satsningar riktade till barn.
          </note>
          <note type="speaker">
            Anf. 3 ULF KRISTERSSON (M) replik:
          </note>
          <note>
            Herr talman! Ulla Andersson pekar på en enda viktig fråga, nämligen
            demografin. Den säger oerhört mycket om de svenska utmaningarna
            just nu. Demografin visar att fler människor lever allt längre.
            Det är den demografiska utvecklingen som gör att fler människor
            måste arbeta för att försörja människor som lever allt längre.
          </note>
          <note>
            I grund och botten är det en fantastisk utveckling, men den riskerar
            att inte alls bli lika bra för människor som lever längre om vi
            inte samtidigt har välfärdsresurser. Om man inte ser sambanden
            med att fler måste jobba, fler måste jobba längre, fler måste
            komma in på arbetsmarknaden, då finns det inga skatteintäkter
            till att försörja de människor som inte längre kan arbeta. Det
            är dessa fundamentala ekonomiska samband som jag tycker att ni,
            Ulla Andersson, systematiskt bortser från.
          </note>
          <note>
            Ingenting är, med all respekt, enklare än att föreslå angelägna
            utgifter. Behoven är oändliga. Resurserna är begränsade. Om vi
            inte arbetar in pengarna finns det inga pengar att fördela. Om
            inte människor väljer att gå till jobbet, om inte företagen är
            framgångsrika, om vi inte säljer på världsmarknaden, då finns
            det inget välstånd att fördela.
          </note>
          <note>
            Det har vi vetat hur länge som helst. Vi begick misstaget på
            90-talet när vi trodde att vi kunde fördela pengar som ännu inte
            fanns. Vi repade oss men inte i första hand på grund av Vänsterpartiet.
            Jag tror att det vore meningsfullt om även Vänsterpartiet förstod
            att om vi lever längre måste fler arbeta så att vi kan försörja
            varandra.
          </note>
          <note>
            (Applåder)
          </note>
          <note type="speaker">
            Anf. 4 ULLA ANDERSSON (V) replik:
          </note>
          <note>
            Herr talman! Det kanske kan vara värt att nämna, Ulf Kristersson,
            att det var Vänsterpartiet som var med och sanerade statsfinanserna
            efter er regeringstid. Det var vi som fick fatta de obekväma besluten
            efter det som ni hade ställt till med. Ni lämnade efter er ett
            moras i statsfinanserna. Lite hederlighet tycker jag att det behövs
            i debatten.
          </note>
          <note>
            Ulf Kristersson talar om de begränsade resurserna. Jag vill därför
            fråga Ulf Kristersson: Varför ska de begränsade resurserna alltid
            användas till att sänka skatter? Varför ska de inte användas till
            exempel till barnen eller till unga? Om vi måste ha fler som arbetar,
            är inte det ekonomiskt mest effektiva då att arbeta förebyggande
            och se till att de barn som lever i Sverige i dag har goda uppväxtvillkor
            och goda förutsättningar? Jag tycker att det är rimligt.
          </note>
          <note>
            Jag avskyr barnfattigdom och vill med den politiska makt jag
            har göra allt jag kan för att bekämpa den. Ulf Kristersson verkar
            med den politiska makt han har göra allt han kan för att prioritera
            skattesänkningar. Det är alltid skattesänkningar före barn, före
            sjukvård och före vad det nu är som bygger ett gott välfärdssamhälle.
            Min fråga till Ulf Kristersson är varför ett sjätte jobbskatteavdrag
            är viktigare än kampen mot barnfattigdom och kampen för barns
            livsvillkor över huvud taget.
          </note>
          <note>
            Jag har en fundering till. Det gäller ett första-jobbet-avdrag,
            som ni kallar det, sjätte jobbskatteavdraget. Vem är det som har
            55 000 i ingångslön på sitt första jobb? Jag vet inte om Moderaterna
            lever i en separat värld, men jag känner ingen som har 55 000
            i ingångslön. Gör Ulf Kristersson det? De flesta som jag känner
            jobbar inom handeln, kanske på en hamburgerrestaurang, eller i
            barnomsorgen. Jag kan lova att ingen där har 55 000 kronor i ingångslön.
            Snarare har de under 20 000 kronor. Inte heller känner jag någon
            som tackar nej till ett jobb för att han eller hon först måste
            ha sänkt skatt, utan man vill jobba och bidra.
          </note>
          <note>
            För Ulf Kristersson kommer skatterna alltid före barnen.
          </note>
          <note type="speaker">
            Anf. 5 ULF KRISTERSSON (M) replik:
          </note>
          <note>
            Herr talman! Jag tycker att två saker är uppenbara. Det ena är
            att skatter är viktiga om man vill finansiera gemensamma angelägenheter.
            Det andra är att skatter påverkar människors arbetsvilja, skatter
            påverkar hur mycket man får tillbaka, skatter påverkar vad som
            händer om man jobbar mer, jobbar extra, skatter påverkar möjligheten
            att komma in på arbetsmarkna ­ den. Detta vet i praktiken alla
            människor.
          </note>
          <note>
            Därför måste vi hitta en mix. Sverige har väldigt höga skatter.
            Sverige har högre skatter än många andra , för vi har högre gemensamma
            välfärdsambitioner. Men om man har höga skatter måste man fundera
            på vilka skatter som är problematiska när det gäller att arbeta.
            Jo, det är problematiskt när unga människor har hög beskattning
            på låga inkomster och därför har svårt att ta sig in på sitt första
            arbete. Jo, det är problematiskt när äldre människor har hög beskattning
            som gör att det inte är lönsamt att jobba kvar ett tag till och
            förbättra vår demografiska situation.
          </note>
          <note>
            Sådant är problematiskt. Låt oss vara ärliga och inse det. Vi
            kan välja olika skattenivåer, men att skatten påverkar vår vilja
            att arbeta, att skatten påverkar hur många jobb som utförs, hur
            många timmar som arbetas, är med all respekt trivial kunskap.
            Om man inte förstår det kommer man alltid att landa i slutsatsen:
            Höj skatten där, där, där och där, för jag har nya angelägna reformer
            att genomföra.
          </note>
          <note>
            Det slutar i praktiken i extremt höga skatter. Vi har prövat
            det förut. Vi var överens på 90-talet om att det var en dålig
            idé. Vi förändrade den saken. Nu är vi sakta på väg uppåt igen.
            Det är en dålig idé.
          </note>
          <note>
            Låt oss gå tillbaka till demografin. Det finns ett skäl till
            att Vänsterpartiet varken vill eller får vara med i den nationella
            pensionsöverenskommelsen: Ni förstår inte det grundläggande sambandet
            när det gäller vad som behövs för att människor ska kunna och
            vilja arbeta längre och därmed se till att vårt pensionssystem
            håller, att fler människor arbetar längre och att fler är med
            och försörjer pensionärerna, som också lever längre. Det finns
            skäl till att det är på det sättet.
          </note>
          <note>
            Det är säkert bra att någon är i öknen och ropar att allt inte
            är perfekt. Jag godtar det. Men det vore ansvarslöst att nu spendera
            de pengar som vi behöver för att klara av demografin.
          </note>
          <note>
            (Applåder)
          </note>
          <note type="speaker">
            Anf. 6 FREDRIK OLOVSSON (S) replik:
          </note>
          <note>
            Herr talman! Jag ska börja med att instämma i en del av det som
            Ulf Kristersson anför. Det finns en hel del där som är rätt och
            riktigt. Jag tycker också om den ambition till gemensamt ansvarstagande
            som Ulf Kristersson gav uttryck för. Jag tror att Sverige behöver
            mer av samverkan och samarbete i en orolig värld. Det är rätt
            inriktning, och det är också den inställning som regeringen har
            till vår politiska situation i Sverige.
          </note>
          <note>
            Samtidigt får man konstatera att när Moderaterna nu presenterar
            sin ekonomiska politik finns redan mycket av facit på vad som
            händer om man gör som de föreslår. Det är nämligen den politik
            som har genomförts under åtta år, med stora skattesänkningar och
            ökade klyftor, och den har också lett till större underskott i
            de offentliga finanserna.
          </note>
          <note>
            Nytänkandet denna gång består egentligen i att man har döpt om
            flaggskeppet jobbskatteavdrag. Det har fått ett nytt namn men
            har i praktiken samma inriktning: Den som tjänar mest får också
            mest i skattesänkning.
          </note>
          <note>
            Detta ska finansieras, som Ulf Kristersson var inne på, och det
            gör Moderaterna också – med nedskärningar. Det blir inga höjda
            lärarlöner. Det är inte alla bostadssatsningar som behövs för
            att bostadsbristen är stor. Väldigt mycket av de framtidsinvesteringar
            som Sverige behöver skjuts på framtiden med Moderaternas politik
            för att skattesänkningarna alltid måste gå först. Varför är det
            så lite av omprövning i Moderaternas ekonomiska politik?
          </note>
          <note type="speaker">
            Anf. 7 ULF KRISTERSSON (M) replik:
          </note>
          <note>
            Herr talman! Vi ägnade rätt mycket av vår tid i regeringsställning
            åt två fundamentala saker. Det ena var att få ned skattebelastningen
            på helt vanliga inkomster eftersom Sverige är världsbäst på att
            taxera människor som arbetar i normala inkomstlägen. Vi gör det
            med en sådan frenesi att inget annat demokratiskt land kan jämföras
            med oss.
          </note>
          <note>
            Det andra vi gjorde var att bryta utanförskapet genom en kombination
            av reformer som gör det mer lönsamt att arbeta och en stramhet
            i socialförsäkringarna, som ni såg behövdes men inte vågade genomföra.
            Jag ger dig båda sakerna: Ni såg att det behövdes, ni pekade på
            det och fattade problemet, men ni orkade inte genomföra förändringarna.
          </note>
          <note>
            Dessa båda saker gör att Sverige är mycket bättre rustat i dag
            än det var tidigare. Vi är långt ifrån felfria, men vi är bättre
            rustade i dag än tidigare. Då ser vi behov av att gå vidare.
          </note>
          <note>
            Det stora bekymret nu är att vi har hög beskattning på människor
            som börjar arbeta med låga inkomster. Vi ligger väsentligt högre
            när det gäller beskattning av låga inkomster än de flesta jämförbara
            länder. Vi har fortfarande hög beskattning på äldre människor
            som fortsätter att arbeta, och ni vill göra det ännu dyrare.
          </note>
          <note>
            Vi har till detta en mycket liten tjänstesektor i Sverige – en
            privat tjänstesektor som skulle kunna ersätta en traditionell
            tillverkningssektor som det inte finns lika mycket av i Sverige
            längre.
          </note>
          <note>
            Allt detta vill ni bortse från och hoppas att människor ska hoppa
            direkt från att ha nästan ingen utbildning alls till att bli civilingenjörer
            på Ericsson. Det funkar inte riktigt på det sättet.
          </note>
          <note>
            Vi menar att resan måste starta någonstans. Att komma in på sitt
            första arbete är helt fundamentalt av många skäl, för det är det
            första jobbet som skapar resan till det andra och det tredje och
            till det jobb man vill ha. Det är det första jobbet som skapar
            erfarenheter som gör att man kan visa att man kan arbeta och bli
            efterfrågad av andra.
          </note>
          <note>
            I dag förmenar vi väldigt många människor chansen till detta
            första arbete. Det understryks med massiv kraft av den invandring
            vi har i dag i Sverige, där många inte har de kunskaperna.
          </note>
          <note>
            (Applåder)
          </note>
          <note type="speaker">
            Anf. 8 FREDRIK OLOVSSON (S) replik:
          </note>
          <note>
            Herr talman! Det är inte så som Ulf Kristersson beskriver det,
            att vi tror att den som är lägst utbildad helt plötsligt kan bli
            högst utbildad. Men vi tror att alla människor har möjlighet att
            ta ytterligare ett steg, och sedan ytt erligare ett och ytterligare
            ett. Den som har en högskoleutbildning kan toppa den senare i
            livet. Den som bara har grundskola ska också få läsa in gymnasiet.
            Det är det grundläggande för att ha ett kunskapslyft över hela
            det svenska samhället, för alla grupper.
          </note>
          <note>
            Ni lämnar efter er ett rekryteringsgap. Väldigt många jobb växer
            fram, men det finns inte personal som kan ta dem, för vi har slarvat
            med utbildningen i Sverige. Vi har inte dimensionerat utbildningar
            på ett sådant sätt att vi nu kan täcka de behov som finns på många
            områden. Det är en stor skuld som Kristersson lämnar efter sig.
          </note>
          <note>
            Sedan berömmer han sig för sin stramhet i socialförsäkringarna,
            med utförsäkringar och liknande. Men samtidigt låg just de kostnadsökningar
            som Kristersson nu lyfter fram på de områden där han själv var
            ansvarig. Du, Ulf Kristersson, var inne på detta i ditt anförande.
            Det var ödmjukt och bra. Men det handlar om 17 miljarder för assistans
            och sjukförsäkring under den period som du var ansvarig för dessa
            frågor.
          </note>
          <note>
            Nu säger du bara: Nu får regeringen ta hand om det här! Det är
            naturligtvis riktigt . Det får regeringen göra, och det är ett
            arbete som man har påbörjat. Det kommer att vara långsiktigt väldigt
            viktigt för Sverige. Men vi bygger det inte på utförsäkringsidén.
            Vi bygger det på idéer om jämställdhet, eftersom det är så många
            kvinnor som far illa på arbetsmarkna ­ den, om arbetsmiljö, som
            egentligen är precis samma sak, och om att förstärka insatserna
            i vård och omsorg inte minst när det gäller psykiska åkommor,
            eftersom det är en så stor del av sjukskrivningarna som beror
            på just detta. Men varför försatte du chansen att under de fyra
            åren göra insatser som faktiskt fungerar?
          </note>
          <note type="speaker">
            Anf. 9 ULF KRISTERSSON (M) replik:
          </note>
          <note>
            Herr talman! Jag tror att det där är en historieskrivning som
            mycket få skulle instämma i. Jag har tre korta kommentarer.
          </note>
          <note>
            Den första är: Vi gick från ett samlat utanförskap på i storleksordning
            ­ en 20 procent – var femte svensk i arbetsför ålder levde helt
            på sociala ersättningar – ned till de lägsta nivåerna sedan mätningarna
            började i början av 1990-talet. Ni såg samma problem men gjorde
            inget åt det. Vi gjorde saker åt detta som på allvar förändrade
            utanförskapet. Det var en absolut nödvändig början. I dag finns
            mer att göra för att utanförskapet förändras med många nya i Sverige.
          </note>
          <note>
            Den andra är: Man måste ha vägar in. Utbildning är jättebra,
            men utbildning utan arbete kommer inte att räcka. Om man inte
            får chans att komma in på sitt första arbete kommer man aldrig
            att få chansen att visa vad man kan. Utan det första arbetet kommer
            därför aldrig det andra jobbet att kunna finnas, och inte heller
            det jobb man helst vill ha.
          </note>
          <note>
            Förklara en enda sak för mig – den är liten men väldigt viktig
            i ett land som har en mycket liten privat tjänstesektor: Hur kan
            det komma sig att ni ena dagen bestämmer er för att med Vänsterpartiet
            avveckla en del av RUT-reformerna, som har varit framgångsrika,
            och påbörja en demontering av det som ger en väg in på arbetsmarknaden,
            för att sedan bara några månader senare med Alliansen gå i precis
            motsatt riktning? Vilken av dessa är rätt , och vilken är fel?
            Ni försöker sitta på två stolar samtidigt. Ni har ingen aning
            om vilken strategi ni ska välja.
          </note>
          <note>
            Min tredje kommentar är: Det är mycket populär socialdemokratisk
            re ­ torik att kalla det för nedskärningar när man inte ställer
            upp på de utgifts ­ ökningar som ni föreslår och vill finansiera
            med höjda skatter på arbete. Så är inte fallet. Vi säger nej till
            era höjda skatter. Vi säger nej till en hel del av era utgiftsökningar,
            för vi tror inte att de bäst gagnar svensk eko ­ nomi.
          </note>
          <note>
            (Applåder)
          </note>
          <note type="speaker">
            Anf. 10 JANINE ALM ERICSON (MP) replik:
          </note>
          <note>
            Herr talman! Oktober 2015 var den varmaste oktobermånaden globalt
            sedan mätningarna började. Även andra månader under året har slagit
            rekord, och det kan bli så att 2015 blir det varmaste året sedan
            mätningarna började år 1880.
          </note>
          <note>
            Klimatförändringarna är här, och läget är allvarligt. Det är
            allvarligt inte bara för de stater som kommer att försvinna när
            havsnivån stiger eller för de områden där torkan breder ut sig.
            Det är allvarligt för kommande generationers förutsättningar för
            ett bra liv. Vi förstör inte bara för djur och natur, utan vi
            bygger också upp stora kostnader som följer av det förändrade
            klimatet och som dagens barn och deras kommande barn får hantera.
            I detta allvarliga läge känns det som om Moderaterna inte riktigt
            förstår det.
          </note>
          <note>
            Jag har frågat Ulf Kristersson här i kammaren tidigare vad Moderaterna
            egentligen vill och hur deras klimatpolitik ser ut framöver. Jag
            förstår att det var svårt att få ihop någonting i samband med
            vårpropositionen, när vi hade uppe frågan tidigare. Men nu har
            Moderaterna haft god tid på sig att visa hur deras förslag för
            klimatet ser ut.
          </note>
          <note>
            I Moderaternas budgetförslag har nu deras klimatpolitik blivit
            allt tydligare. Lösningen för framtiden är att skära kraftigt
            i klimatbiståndet och ta bort det svenska klimatklivet. Med Ulf
            Kristerssons tidigare fina ord hade jag hoppats på åtminstone
            klimatstyrande skatter som styr bort från fossil energi, men även
            där är Moderaternas förslag att säga nej till regeringens höj
            ning av energiskatten, som på ett tydligt sätt styr bort från
            öka ­ de utsläpp.
          </note>
          <note>
            Tycker Ulf Kristersson att Moderaterna skickar rätt signaler
            för att nå så ambitiösa avtal som möjligt på klimattoppmötet med
            den politik som nu finns i Moderaternas budgetförslag?
          </note>
          <note type="speaker">
            Anf. 11 ULF KRISTERSSON (M) replik:
          </note>
          <note>
            Herr talman! Ja, vi har haft den här diskussionen förut. Vi brukar
            alltid landa i nästan samma grundläggande frågeställning. Vilka
            är de grundläggande förutsättningarna för att bedriva en seriös
            klimatpolitik? Är det en politik som gagnar ny teknologi, som
            gagnar tillväxt och som gagnar de företag som investerar i nya
            lösningar? Eller är det en politik som i allt väsentligt regl
            erar och är skeptisk till marknadsekonomins grundläggande funktionssätt?
          </note>
          <note>
            Jag tror att det är det förra. Om man inte börjar i den änden
            kommer man aldrig att kunna få en situation där fler länder medverkar
            och där fler företag gör innovationer som gagnar vår gemensamma
            miljö.
          </note>
          <note>
            Min kloka kollega Emil Källström som sitter här brukar när vi
            diskuterar påpeka att skatteväxling betyder att man är beredd
            att både höja skatter på sådant som man tycker är skadligt och
            kompensera med sänkta skatter på sådant man vill se i stället.
            Ni, tillsammans med övriga rödgröna partier, tenderar att hitta
            en skattehöjning för nästan varje problem. Det är inte en politik
            som vi tror fungerar på lång sikt. Det är inte där lösningarna
            kommer att ligga.
          </note>
          <note>
            Dessutom tror inte vi att de stora utmaningarna ligger i att
            på marginalen göra enormt dyra insatser i Sverige om vi kan bidra
            till andra lösningar som har större effekt på andra ställen. Jag
            tycker att ni stirrar er blinda på att enbart göra saker och ting
            i Sverige. Jag är övertygad om att en sund miljöpolitik måste
            börja i marknadsekonomiska mekanismer. Den måste börja i de styrmedel
            som vi vet fungerar på många andra områden. Om man inte börjar
            i den änden kommer man tvärtom att försämra miljön på sikt.
          </note>
          <note>
            (Applåder)
          </note>
          <note type="speaker">
            Anf. 12 JANINE ALM ERICSON (MP) replik:
          </note>
          <note>
            Herr talman! Jag välkomnar återigen Ulf Kristerssons positiva
            svar på klimatutmaningarna, men jag noterar fortfarande att just
            de saker som Ulf Kristersson säger sig vilja genomföra saknas
            i Moderaternas budgetförslag. Där finns inte den politik som han
            här i kammaren säger att han vill ha.
          </note>
          <note>
            Däremot håller jag med om at t vi måste ha det som gagnar ny
            teknik. Det är där vi ser att mycket av svaren på de framtida
            utmaningarna finns. Det är alltså mycket vi håller med om. När
            det gäller marknadens grundläggande funktionssätt håller vi också
            med om att vi måste ha styrmedel som ger en positiv inriktning
            till den här politiken.
          </note>
          <note>
            Jag kan förstå de ideologiska skillnader som gör att Moderaterna
            har andra förslag när det gäller skattesystemet. Det är i grunden
            bra för politiken och samhällsutvecklingen att det finns olika
            lösningar, men just på klimatområdet saknar jag det.
          </note>
          <note>
            Jag har svårt att se vad den ideologiska orsaken är till att
            Moderaterna tydligt motarbetar skatter som styr bort från ökade
            utsläpp och offensiva satsningar på klimatet. Att regeringen skulle
            ha ett ensidigt fokus på bara ett av problemen är inte heller
            sant. Vi satsar på styrande skatter i Sverige, men vi investerar
            också i till exempel FN:s gröna klimatfond i utlandet.
          </note>
          <note>
            Jag undrar nu om Moderaterna på allvar tror att marknaden själv
            ska lösa utmaningen att kraftigt minska utsläppen av växthusgaser.
            Det finns ingenting historiskt som tyder på det. Eller är Moderaternas
            analys att det saknas behov av ytterligare åtgärder för att hejda
            just klimatförändringar ­ na?
          </note>
          <note type="speaker">
            Anf. 13 ULF KRISTERSSON (M) replik:
          </note>
          <note>
            Herr talman! Nej, vi tror inte att det saknas utmaningar på miljöområdet
            – naturligtvis inte. Det är inte så att vi har gjort det vi ska
            göra. Det är inte heller så att Sverige internationellt har gjort
            vad vi skulle kunna få andra länder att göra. Vi ser ett antal
            goda tecken i den riktningen just nu, och det kommer en stor konferens
            alldeles snart som pekar i den riktning ­ en.
          </note>
          <note>
            Jag tycker att det grundläggande bekymret är att ni , Janine
            Alm Ericson, konsekvent sätter er i ett slags vänsteranalys av
            de här frågorna. Jag har väldigt svårt att förstå varför ni inte
            kan ta fasta på de här grundläggande idéerna, som jag tror att
            det egentligen finns näring för hos er också. Det handlar om att
            det är arbete, teknologi, innovation och marknadsekonomi, den
            sortens frågeställningar, som måste vara basen också för en sund
            miljöpolitik.
          </note>
          <note>
            Ni har systematiskt satt er i en position där ni driver politiken
            åt vänster i Sverige. Den politiken har aldrig gagnat teknisk
            utveckling. Den har aldrig gagnat ekonomisk utveckling. Har man
            inte detta på plats kommer heller inte miljön att vinna på det.
          </note>
          <note type="speaker">
            Anf. 14 OSCAR SJÖSTEDT (SD):
          </note>
          <note>
            Herr talman! I Sverigedemokraternas budgetmotion skapar vi ett
            helt unikt budgetutrymme. Det sker främst genom kraftiga besparingar
            på utgiftsområdena migration och integration, det vill säga de
            två utgiftsposter som har tillåtits skena under såväl röda som
            blå regeringar. Ingen ifrågasätter väl längre det som Sverige
            demokraterna har pekat på länge, att det är en extremt kostsam
            politik som har nått vägs ände.
          </note>
          <note>
            Vi presenterar i en särskild invandringspolitisk motion flera
            nödvändiga förslag för att få kontroll på situationen. Det enskilt
            viktigaste är givetvis att stänga gränsen för asylsökande från
            annat EU-land. Det finns ingen som helst anledning att Sverige
            ska hantera ett asylärende om den asylsökande befinner sig i exempelvis
            Danmark eller Tyskland, det vill säga de två länder som så gott
            som alla asylsökande kommer ifrån. Det råder inte krig där. Det
            råder knappast svält. Man är inte utsatt för politiskt förtryck.
            Och absolut ingen är betjänt av att den svenska staten fullständigt
            kollapsar.
          </note>
          <note>
            Stäng gränsen! Inför hårdare försörjningskrav för anhöriginvandrare
            och temporära uppehållstillstånd utan undantag. Det vore en bra
            början. Ett tips till de partier som är med i den så kallade migrationspolitiska
            överenskommelsen är: Ni kan väl ta med er vår invandringsmotion
            till ert nästa möte. Då har ni någonting att börja arbeta utifrån.
            Eftersom ni, förvisso med en snigels hastighet och beslutsamhet,
            sakta men säkert börjar implementera de åtgärder som vi länge
            har förespråkat kan vi uppenbarligen inte vara helt ute och cykla
            – inte sant? I den här motionen har ni 45 konkreta förslag för
            att komma till rätta med en komplicerad situation.
          </note>
          <note>
            Men, herr talman, det tråkiga i det hela är det som vi inte kan
            uträtta. Jag hade gärna stått här och pratat om hur vi säger nej
            till regeringens kraftiga skattechock, hur vi säger nej till höjd
            bensinskatt för vanliga arbets ­ pendlare och landsbygdsbor, hur
            vi säger nej till de kraftigt försämrade villkoren i fråga om
            RUT- och ROT-avdragen, populära reformer som har gjort svarta
            jobb vita och som varit uppskattade hos vanligt folk, eller hur
            vi säger nej till en högre löneskatt för de äldre som frivilligt
            väljer att stanna kvar på arbetsmarknaden – samtliga prognoser
            säger att vi borde jobba mer snarare än mindre.
          </note>
          <note>
            Jag hade gärna pratat om hur vi säger nej till att Sverige ,
            som redan har världens näst högsta marginalskatt , ska få en ännu
            högre marginalskatt och givetvis också om hur vi säger nej till
            de nesliga försöken att straffbeskatta bort den svenska kärnkraften.
          </note>
          <note>
            Jag hade också gärna velat prata om våra satsningar för barnen
            och småbarnsfamiljerna. Det handlar exempelvis om minskade barngrupper,
            förbättrad kvalitet på maten och att förskolepersonalen helt ska
            slippa karensdagen så att man faktiskt har råd att stanna hemma
            vid sjukdom. Jag hade velat prata om hur vi vill anställa mer
            personal, givetvis med full finansiering från staten.
          </note>
          <note>
            Jag hade velat prata om våra satsningar i skolan, där vi genomför
            en ordentlig karriärstege så att vi kan behålla de riktigt duktiga
            lärarna, så att de inte försvinner någon annanstans. Jag hade
            velat prata om hur vi kan skapa fler vägar in i läraryrket, även
            för dem utan ordinarie lärarlegitima ­ tion, hur vi kan anställa
            mer omkringpersonal så att läraren kan fokusera på att vara just
            lärare och ingenting annat och om hur vi kan rädda flera av de
            nedläggningshotade landsbygdsskolorna.
          </note>
          <note>
            Vi har också ett mycket omfattande industriprogram, där kompetensförsörjningen,
            skattefrågorna och energin står i fokus. Vi vill höja studiebidragen
            för dem som väljer att studera till ett bristyrke, samtidigt som
            vi satsar väldigt mycket på det som kallas för teknikcollege,
            där företagen tillsammans med kommunen ansvarar för utbildningen
            inte minst av gymnasieingenjörer.
          </note>
          <note>
            Kompetensbristen är skriande redan nu och kommer av alla prognoser
            att döma att bli ännu mer allvarlig framöver, helt enkelt eftersom
            vi inte utbildar för arbetsmarknadens behov.
          </note>
          <note>
            Vi vill sänka skatten för serverhallar och avskaffa fastighetsskatten
            för industritomter. I stället vill vi låta kommunen ta ut en kommunal
            avgift för industritomter. På så sätt skapas givetvis incitament
            att skynda på tillståndshandläggningen och dylikt.
          </note>
          <note>
            Med andra budgetprioriteringar hade vi också kunnat genomföra
            förbättringar för landets mjölk- och köttbönder. Vi vill höja
            återbetalningen av drivmedelsskatt så att Sverige hamnar i ungefärlig
            skattepari tet med vår närmaste konkurrent, vårt grannland Danmark.
            Vi vill införa ett särskilt djurvälfärdsbidrag för att kompensera
            bönderna för det högre kostnadsläge som de har, vilket uppstår
            som ett resultat av världens kanske striktaste djurskydd – som
            vi vill ha kvar.
          </note>
          <note>
            Allt detta hade jag velat prata mer om, herr talman, och allt
            detta hade också kunnat bli verklighet. Men tyvärr kommer vi inte
            att ha råd med dessa angelägna satsningar, eftersom det finns
            sju andra partier i den här kammaren som tycks ha oändligt svårt
            att se verkligheten för vad den är. Och visst är det väl så att
            den som har målat in sig i ett hörn upplever att det är svårt
            att ta sig därifrån.
          </note>
          <note>
            Den nuvarande invandringspolitiken gör att överskottsmålet avskaffas
            i praktiken, om än inte formellt. Med nuvarande invandring kommer
            utgiftstaket att spräckas redan 2016, det vill säga det år då
            det är tänkt att regeringens budget ska börja gälla.
          </note>
          <note>
            Vi har tidigare hört hur den så kallade krona-för-krona-principen
            inte gäller utgifter som kan förknippas med invandringspolitiken.
            I stället väljer man att låna pengar. Då klarar man sig möjligen
            för dagen, men man skjuter problemen framför sig på kommande generationer.
          </note>
          <note>
            Vi har sett hur Riksgälden senarelägger sina prognoser, eftersom
            Migrationsverket har kommit att bli politikens epicentrum, och
            hur detta tagits emot negativt av obligationsmarknaden, det vill
            säga att det blir dyrare att låna.
          </note>
          <note>
            Vi har läst hur Ekonomistyrningsverket i sin senaste prognos
            går ut och varnar för att de offentliga underskotten väntas bli
            ännu högre än vad som tidigare var väntat, trots att regeringen
            genomför kraftiga skattehöjningar. Trots detta blir underskotten
            ännu högre än vad vi tidigare trodde.
          </note>
          <note>
            Vi har sett en regering som bara dagarna efter att man röstade
            igenom sin ordinarie ändringsbudget lägger fram en extra ändringsbudget
            där man skjuter till ännu mer pengar till invandringen och återigen
            finansierar detta genom lån. Men låt mig vara övertydlig: Ni har
            inte getts mandatet att pantsätta kommande generationer svenskar
            för att finansiera er vansinnespolitik!
          </note>
          <note>
            Herr talman! Situationen är akut. Vi behöver stänga gränserna
            och ha en nollvision för asylinvandringen under överskådlig tid.
            Jag yrkar bifall till Sverigede mokraternas reservationer 2 och
            7.
          </note>
          <note>
            Jag vill också påpeka att vi, i den händelse att våra egna reservationer
            skulle falla vid eftermiddagens votering, kommer att ge vårt stöd
            till reservationerna 1 och 6. Det är inte för att Moderaterna
            har en alltför genomtänkt ekonomisk politik, för de t har de tyvärr
            inte, utan det är för att ge allianspartierna ytterligare en chans
            att fälla denna regering.
          </note>
          <note type="speaker">
            Anf. 15 ULLA ANDERSSON (V) replik:
          </note>
          <note>
            Herr talman! Du kunde också ha berättat, Oscar Sjöstedt, hur
            Sverigedemokraterna har röstat nej till höjd a-kassa, hur ni har
            r östat nej till att avskaffa fas 3, hur ni säger nej till höjd
            bankskatt och hur ni spar ar på långtidssjuka.
          </note>
          <note>
            Oscar Sjöstedt kunde också ha talat om att Sverigedemokraterna
            alltid prioriterar mest i skattesänkningar till dem som tjänar
            bäst. Han kunde ha berättat att en middag med riskkapitalister
            gör att Sverigedemokraterna lätt är till salu och ändrar politisk
            inställning och därmed numera tycker att vinster i välfärden är
            helt okej bara de går till en redan välbärgad riskkapitalist.
          </note>
          <note>
            Oscar Sjöstedt kunde också ha berättat att Sverigedemokraterna
            gör enorma besparingar i den här budgeten. Det är löner för 163
            000 undersköterskor, 66 000 barnskötare och 61 000 vårdbiträden
            som försvinner om er budget skulle gå igenom. Det är siffror som
            LO har räknat ut.
          </note>
          <note>
            Det är enorma besparingar ni föreslår i välfärden – eller besparingar
            är väl rättare sagt ett alldeles för tunt ord i det här sammanhanget.
            Det är snarare en massaker på svensk välfärd som ni förordar.
          </note>
          <note>
            Min och de flesta andras bild är snarare att det behövs fler
            och inte färre anställda i välfärden. I dag är det alltför många
            äldre som inte får den omsorg de behöver. Resurserna är inte tillräckliga.
            Personalen får stressa något grymt. Att barn grupper i förskola
            och på friti s är stora är väl känt, likaså att sjukvårdens resurser
            är för knappa.
          </note>
          <note>
            I Gävle kommun , till exempel , innebär ert förslag till statsbudget
            att en tredjedel av budgeten för omsorg och äldre försvinner.
            Det är många undersköterskor och vårdbiträden som förlorar sina
            jobb där och många äldre och funktionsnedsatta som kommer i kläm.
          </note>
          <note>
            Jag vill därför fråga Oscar Sjöstedt : Vad har Sverigedemokraterna
            emot svensk välfärd och dess anställda? Varför ska det numera
            vara helt okej att plocka stora vinster ur svensk välfärd?
          </note>
          <note type="speaker">
            Anf. 16 OSCAR SJÖSTEDT (SD) replik:
          </note>
          <note>
            Herr talman! Låt oss börja med att Sverigedemokraterna absolut
            inte genomför några besparingar i välfärden. Däremot genomför
            vi kraftiga besparingar på kostnaderna för migration och integration
            och för invandringsrelaterade kostnader.
          </note>
          <note>
            Vi har väl alla tagit del av den tämligen pinsamma kampanj som
            Landsorganisationen har bedrivit. Den fick för övrigt till följd
            att Sverigedemokraterna gick fram som enskilt största parti bland
            LO-väljare häromdagen i en Sifomätning.
          </note>
          <note>
            Vi har förstått att man från regeringens och dess stödpartiers
            sida väljer att kalla de kostnader som egentligen är invandringskostnader
            och går direkt till invandringen för välfärd. Man har nämligen
            förstått att de svenska skattebetalarna faktiskt börjar tröttna
            på att finansiera den här vansinnespolitiken.
          </note>
          <note>
            När Sverigedemokraterna går ut och skär ned på kostnaderna för
            invandringen, då säger ni att vi skär i välfärden. Jag tror inte,
            Ulla Andersson, att majoriteten av svenska folket förknippar kostnader
            för invandring med kostnader för välfärd. De tycker att det är
            två olika saker. Jag kan nästan garantera att så är fallet.
          </note>
          <note>
            Vi skär alltså inte i välfärden, utan vi sparar på invandringskostnader,
            och det tror jag att de flesta förstår.
          </note>
          <note>
            Vi har alla blivit klara över Vänsterpartiets ideologiska driv
            mot företag. Det är just ett ideologiskt driv. Det finns ingen
            som tycker att välfärdsföretag ska kunna göra övervinster eller
            försämra kvaliteten så att folk har det dåligt. Vi ska ha en bra
            och vettigt fungerande välfärd i Sverige. Alla tycker det.
          </note>
          <note>
            Men Vänsterpartiet har ett ideologiskt driv mot företaga nde
            och hatar vinst i alla dess former. Vänsterpartiet vill ha ett
            offentligt monopol, helst i alla verksamheter. Det ska finnas
            en utförare. Ett val ska man få.
          </note>
          <note>
            Vi vill inte ha det på det sättet. Jag älskar företagande, valfrihet
            och konkurrens. Vi ska ha sjysta och tuffa spelregler för dem
            som verkar där, och då vill jag ha företagande.
          </note>
          <note type="speaker">
            Anf. 17 ULLA ANDERSSON (V) replik:
          </note>
          <note>
            Herr talman! Jag tycker fortfarande inte att Oscar Sjöstedt har
            svarat på min fråga: Vad har Sverigedemokraterna emot svensk välfärd
            och dess anst ällda? I tabellen på s. 157 i deras budget kan man
            mycket tydligt se hur de skär i pengarna till kommuner och landsting,
            det vill säga pengar som ska gå till barns förskola och skola,
            pengar som ska gå till mormors omsorg och pengar som faktiskt
            ska gå till vårdplatser och en god sjukvård för landets invånare.
          </note>
          <note>
            Det är där Sverigedemokraterna skär, rakt igenom och systematiskt,
            och det motsvarar löner för över 200 000 anställda. Det är det
            deras budget i stort handlar om.
          </note>
          <note>
            Oscar Sjöstedt svarar inte heller på varför de har r östat nej
            till att avskaffa fas 3, varför de ska spara pengar på långtidssjuka
            eller varför de alltid gynnar människor med högst inkomster.
          </note>
          <note>
            Jag tycker också att det vore på sin plats att Sverigedemokraterna
            förkla rar hur de ena dagen i valrörelsen kan säga att girigheten
            i svensk välfärd ska bort för att sedan stå här och försvara girigheten
            i svensk välfärd bara för att de har blivit bjudna på goda middagar
            och god konjak.
          </note>
          <note>
            Sverigedemokraterna är ett parti som verkar vara till salu. Den
            som betalar får vad den efterfrågar. Är det så man ska tolka Sverigedemokraternas
            politik, Oscar Sjöstedt?
          </note>
          <note type="speaker">
            Anf. 18 OSCAR SJÖSTEDT (SD) replik:
          </note>
          <note>
            Herr talman! Men snälla Ulla Andersson , slu ta tramsa om konjak
            hit och dit! Det är bara larvigt . Jag träffar en massa människor.
            Vi brukar fika tillsammans. Antingen träffar jag dem i riksdagen
            eller så träffar jag dem någon annanstans. Jag träffar en massa
            människor från företag och arbetsgivarorganisationer. Vi sitter
            inte och super. Skärp till dig!
          </note>
          <note>
            Vårt ställningstagande i fråga om vinster i välfärden är egentligen
            exakt samma ställningstagande som vi gick till val på. Det presenterade
            vi vid vår valkonferens i mars 2014. Vi gjorde ett principiellt
            ställningstagande. Det är samma som gäller nu. Jag hoppas att
            det kan förtydligas ännu mer.
          </note>
          <note>
            Jag kommer att stå upp för valfriheten och för de ungefär 400
            000 kunder som väljer den, som Vänsterpartiet vill förpassa till
            ett offentligt monopol. Jag kommer att stå upp för deras rätt
            till valfrihet. Jag kommer absolut inte att stå upp för företagarens
            rätt att göra vinster på bekostnad av kvalitet – aldrig någonsin.
            Det ska vara tydliga kvalitetskrav för både de privata och de
            offentliga alternativen. Det ska absolut inte vara möjligt att
            göra kraftiga vinster på bekostnad av lägre kvalitet. Inte i min
            värld. Däremot vill jag bibehålla valfriheten i välfärden.
          </note>
          <note>
            Vänsterpartiet måste förstå hur man faktiskt läser en budget.
            Det gäller även LO , för all del. Man kan inte titta på en rad
            och dra långtgående slutsatser av den. Man måste förstå sammanhangen.
          </note>
          <note>
            Jag säger återigen att vi inte skär ned en enda krona på välfärden.
            Tvärt ­ om satsar vi kraftigt på välfärden. Men vi skär ned på
            kostnaderna för in ­ vandring, just i syfte att kunna göra satsningar
            på välfärden. För att garan ­ tera välfärden väljer vi att spara
            på invandringen. Det framgår tydligt i vår budget för alla som
            läser den ordentligt och inte läser den med vänster ­ partistiska
            glasögon.
          </note>
          <note type="speaker">
            Anf. 19 EMIL KÄLLSTRÖM (C):
          </note>
          <note>
            Herr talman! Det är orostider i Sverige och i Europa. I förra
            veckan nåddes vi alla av de mycket sorgliga bilderna från ett
            Paris under attack. I går såg vi hur Turkiet sköt ned ett ryskt
            stridsflygplan. Det finns en berättigad oro för hur detta kommer
            att påverka vårt Europa och vårt Sverige. I går nåddes vi också
            av regeringspartiernas besked om förhållandevis drastiska åtstramningar
            i den svenska migrationspolitiken.
          </note>
          <note>
            Det är naturligt att vi just nu lägger mycket fokus på dessa
            frågor om vår säkerhet och hur långt våra möjligheter att ge skydd
            till människor på flykt räcker . Men det är också viktigt att
            vi trots oron här och nu klarar av att lyfta blicken och se de
            reformbehov som Sverige har i fråga om samhällsproblem som förtjänar
            uppmärksamhet och politisk beslutsamhet.
          </note>
          <note>
            Nu är tid att bygga Sverige starkt med en bostads- och arbetsmarknad
            som i mångt och mycket inte längre fungerar och ett företagsklimat
            där vi måste ta ytterligare steg för att underlätta för jobbskaparna.
            Oavsett om det handlar om de enkla förstajobben eller om de mest
            produktiva och kvalificerade jobben behöver Sverige initiativkraft
            och ”åstadkommation”.
          </note>
          <note>
            Herr talman! Alla vet att Centerpartiet står upp för öppenhet
            och försvarar den fria rörlighet som tjänat Europa så väl. Vår
            kontinent vet alltför väl vad som händer om vi sluter oss bakom
            nationalstaternas gränser. Men Centerpartiet leder också många
            kommuner runt om i Sverige. Vi tar ett oerhört stort ansvar för
            att få det svenska flyktingmottagandet att fungera i praktiken.
          </note>
          <note>
            Tillåt mig nu, herr talman, att tacka alla de kommunpolitiker,
            tjänstemän, socialsekreterare, lärare och många andra som gör
            storartade insatser i detta läge, långt utöver vad som kan förväntas
            av dem. Detta ansvarstagande gör också Centerpartiet till ett
            realistiskt och pragmatiskt parti. Det finns tid för polemik och
            konflikt, men jag tror att svenska folket förväntar sig av sina
            valda företrädare att vi möter dessa svåra utmaningar och försöker
            hitta breda politiska lösningar. Efter regeringens besked i går
            kommer vi att sätta oss ned och analysera de förslag som regeringen
            presenterade. Jag tror att situationens allvar kräver just detta
            av oss.
          </note>
          <note>
            Också här är det dock viktigt att klara av att tänka mer än en
            tanke åt gången. Även om kriget i Syrien och andra saker som tvingar
            människor att fly till Sverige skulle lösas i morgon kommer det
            att vara en stor utmaning att anpassa systemen för att göra det
            möjligt för fler att skapa sig en plats i samhället, komma in
            på arbetsmarknaden och få sin första egna bostad. Vi måste tillgodose
            detta samtidigt som vi gör anpassningar och ser till att kostnaderna
            för integration och migration inte drar i väg okontrollerat. Den
            svenska migrations- och integrationspolitiken måste bli bättre
            och billigare. Vi har presenterat tuffa men nödvändiga förslag
            för att sänka kostnaderna för bland annat asylboenden och ensamkommande
            flyktingbarn och ungdomar. Det är uppenbart att mer måste till.
          </note>
          <note>
            Grunden i en framgångsrik integrationspolitik är fler vägar in
            i arbete. För den som kan och vill ska det vara möjligt att arbeta
            från första dagen redan som asylsökande. Detta måste göras enklare
            än i dag, och det måste gälla alla från dag ett.
          </note>
          <note>
            Vi är alla överens om att det ska gå snabbare än i dag med validering
            av utländska examina och utbildningar. Vi har också, lyckligtvis,
            fått en bred överenskommelse om att öppna för fler enkla jobb
            genom att utöka RUT-avdraget, som är ett bra första steg, och
            genom att öppna YA-jobben även för företag som inte har tecknat
            kollektivavtal. Också det är ett bra f örsta steg. Men det måste
            till en hel massa mer.
          </note>
          <note>
            Den svenska arbetsmarknaden har alltför länge präglats av en
            stelhet och en tudelning mellan insider och outsider. De på insidan
            stressar, tvingas jobba övertid och extra, samtidigt som de på
            utsidan över huvud taget inte får in en fot. Anledningen är höga
            trösklar och lagar och regler som för länge sedan har passerat
            bästföredatum. Detta är inget nytt problem, men det blixtbelyses
            i ett läge där vi nu ska klara av uppgifterna på mycket kort tid
            och ge plats för tusentals nya människor som vill göra en insats
            på den svenska arbetsmarknaden.
          </note>
          <note>
            Är det något som internationella bedömare, till exempel OECD,
            säger när de utvärderar den svenska arbetsmarknaden och den svenska
            ekonomin så är det att modernisera och liberalisera arbetsmarknaden.
            Då skapas fler jobb. Då ges fler chansen. Det handlar om att modernisera
            arbetsrätten för flexibilitet och en modern trygghet som möjliggör
            rörlighet, inte skapar inlåsning. Det handlar också om att modernisera
            och förbättra de verktyg som finns för det livslånga lärandet.
            Vi måste klara av både och. Sverige har lägst andel enkla jobb
            i OECD-området. Det måste vi komma till rätta med. Vi måste samtidigt
            klara av att fortsätta kratta manegen och lägga grunden för de
            högproduktiva och högkvalitativa jobben som skapar skatteintäkter
            direkt och indirekt.
          </note>
          <note>
            Herr talman! Grunden för denna väl fungerande arbetsmarknad likväl
            som grunden för en skattefinansierad välfärd är att jobbskaparna,
            inte minst i de små och växande företagen, ges de bästa möjligheterna
            att expandera och anställa. Jag är stolt över att tillhöra ett
            parti som inte backade en millimeter när regeringen höjde skatten
            på ungas jobb med 16 miljarder kronor. Jag är stolt över att presentera
            ett budgetalternativ där vi helt lyfter av arbetsgivaravgifterna
            för den småföretagare som ska göra sin första anställning. Så
            sänker vi trösklarna för att få betydligt fler jobb i de små och
            växande företagen.
          </note>
          <note>
            Jag är också glad över att kunna presentera en budget där vi
            tar ytterligare steg för att skapa jobb i hela landet, föreslå
            konkreta åtgärder för att möta den mjölkkris som alltjämt är en
            effekt av EU:s och Rysslands ekonomiska krigföring, även om många
            har slutat prata om den. Att kratta manegen, att få fler jobb
            att växa fram runt om i landet, måste alltjämt vara politikens
            viktigaste prioritet. Det är bara så vi långsiktigt lägger grunden
            för ett starkt Sverige.
          </note>
          <note>
            Herr talman! En annan utmaning som inte heller försvinner bara
            för att vi slutar prata om den är miljö- och klimatfrågan. Vi
            måste ställa om vårt samhälle i mer hållbar riktning, och för
            att göra detta krävs det ekonomisk utveckling och innovation.
            Vi måste alltså åstadkomma en politik som styr bort ifrån utsläpp
            och miljögifter samtidigt som vi möjliggör ett lyft för företagandet
            och jobbskapandet. Det finns ett namn för detta: grön skatteväxling.
          </note>
          <note>
            Höjer man skatten på miljöförstöring och använder utrymmet till
            att sänka skatten på jobb och företagande är det bra både för
            miljön och för jobben. Sedan Miljöpartiet vikt ned sig för Socialdemokraternas
            och Vänsterpartiets skattehöjarpolitik på just jobb och företagande
            är Centerpartiet ensamt i svensk politik om att försvara denna
            tanke.
          </note>
          <note>
            Vi ser en möjlighet att de närmaste fyra åren höja miljöskatterna
            med totalt drygt 20 miljarder kronor. Det handlar exempelvis om
            en skatt på vissa farliga kemikalier. Vi lyfter bort ett antal
            undantag från koldioxid ­ skatt. Och vi föreslår en skatt på förbränning
            och avfall.
          </note>
          <note>
            Varenda krona som dessa skatter drar in går tillbaka ut till
            samhället i form av sänkta skatter på jobb och företagande. Jag
            har nämnt hur vi befriar småföretagaren från arbetsgivaravgiften
            för den första anställningen. Men i detta skatteväxlingspaket
            ingår också exempelvis ett förbättrat investeraravdrag för att
            de små och växande företagen enklare ska attrahera kapital för
            att anställa och expandera. Vi sänker och förenklar skatten på
            de snabbväxande företag som vill locka till sig spetskompetens
            från Sverige och från hela världen med hjälp av personaloptioner.
            Vi sänker marginalskatterna för att åstadkomma fler arbetade timmar.
            Och vi sänker skatten för äldre som arbetar så att fler stannar
            kvar längre i arbetslivet.
          </note>
          <note>
            Vi behöver ett lyft i det svenska företagandet. Vi behöver ta
            ytterligare steg i miljöarbetet. Med grön skatteväxling får vi
            både och.
          </note>
          <note>
            Herr talman! Jag yrkar bifall till Centerpartiets reservationer
            3 och 8. Dessa reservationer är det parlamentariska avtrycket
            av vår budgetmotion Sveriges jobbskaparbudget . Vi lägger fram
            ett dokument på riksdagens bord som från första till sista sidan
            håller jobbskapandet absolut högst, för oavsett vilken samhällsutmaning
            vi ser – om det handlar om vår säkerhet, om att trygga den framtida
            välfärden, om att stärka utbildningsväsendet – är grunden att
            vi åstadkommer fler skatteintäkter genom fler som arbetar i nya
            och växande företag.
          </note>
          <note>
            (Applåder)
          </note>
          <note type="speaker">
            Anf. 20 JANINE ALM ERICSON (MP) replik:
          </note>
          <note>
            Herr talman! Jag vill börja med att säga att det var en fin inledning
            på Emil Källströms anförande. I väldigt många delar ser vi samma
            problem. Men det är också intressant att han konstaterar att efter
            åtta år med en regering som Centerpartiet suttit med i har vi
            i dag inte en fungerande bostads- och arbetsmarknad. Det är också
            någonting som jag kan hålla med om.
          </note>
          <note>
            I regeringens budget görs nu höjningar av energiskatten för att
            minska klimatutsläppen i kombination med flera andra satsni ngar
            på klimatet, och det är viktigt. Sverige måste ställa om till
            förnybart och minska de fossila utsläppen i snabb takt.
          </note>
          <note>
            Centerpartiet brukar ju häv da att de är en grön röst. D et finns
            visserligen en del förslag som kan vara intressanta i Centerpartiets
            budgetförslag, men tidsplanerna kan vara tveksamma i några fall.
            Men det Centerpartiet ändå har kunnat ta direkt ställning till,
            och som de väljer att stryka, är den energiskattehöjning som regeringen
            föreslår. I ett läge där det finns stora behov av åtgärder som
            snabbt minskar utsläppen och där det samtidigt finns stora behov
            av satsningar på klimat, skola och jobb blir det ändå ett nej.
          </note>
          <note>
            Jag skulle vilja fråga Centerpartiet varför det är så viktigt
            att stoppa just den skatteförändring i regeringens förslag som
            ger mest klimatnytta.
          </note>
          <note type="speaker">
            Anf. 21 EMIL KÄLLSTRÖM (C) replik:
          </note>
          <note>
            Herr talman! Efter att Ulf Kristersson kallat mig för klok och
            Janine Alm Ericson nu säger att jag hade en intressant inledning
            måste jag säga att den delen av debatten har varit väldigt gynnsam
            hittills. Man undrar vad som kommer efter detta.
          </note>
          <note>
            Janine Alm Ericson tar upp den mycket viktiga frågan om grön
            skatteväxling, och en större del av mitt anförande handlade om
            just denna. Det viktiga här är att man gör både och, att man ser
            till att skattehöjningar inte blir skattehöjningar på allt.
          </note>
          <note>
            Det Miljöpartiet gör är att man visserligen höjer några miljöskatter.
            Janine Alm Ericson nämner några. Men stapeln på miljöskattehöjningar
            överskuggas ju fullständigt av stapeln på skatter man höjer på
            jobb och företagande. 80 procent av Janine Alm Ericsons skattehöjningar
            är på jobben och på företagande t – det vi behöver mer av. 10
            procent av Janine Alm Ericsons skattehöjningar är på miljöförstörande
            verksamheter. Det blir alltså ingen grön skatteväxling. Andelen
            miljöskatter i Janin e Alm Ericsons skattemix blir mindre eftersom
            hon höjer skatterna på allt annat mycket mer. Det är här man måste
            lägga kraft bakom orden.
          </note>
          <note>
            Miljöpartiet har på punkt efter punkt tyvärr misslyckats under
            sin korta tid i regering en . De fina orden om grön skatteväxling
            är det, som vi konstaterat, slut med. Vi ser också hur Miljöpartiet
            och den svenska regeringen nu har agerat i Bryssel för att sänka
            de krav på utsläppsminskningar som vi har på bilindustrin. Dina
            egna partikamra ter i Europaparlamentet står och skäller på den
            svenska reger ingen för att Sverige har så lå ga ambitioner inom
            miljöarbetet.
          </note>
          <note>
            Det är inte mig du ska kritisera. Det är din egen regerings facit
            som är det oroväckande hittills.
          </note>
          <note type="speaker">
            Anf. 22 JANINE ALM ERICSON (MP) replik:
          </note>
          <note>
            Herr talman! Jag kan konstatera att Emil Källström inte riktigt
            svarar på frågan. Men det är ändå ganska fascinerande att han
            lyckas hålla en så pass hög svansföring när det gäller den gröna
            skatteväxlingen, för miljö ­ skatternas andel av den totala skatten
            ökar inte heller i Centerpartiets för ­ slag, vilket jag tycker
            känns lite konstigt.
          </note>
          <note>
            Eftersom vi pratar om olika delar hade det varit fint om Centerpartiet
            bara hade sagt nej till miljöstyrande skatter. Men det finns också
            i deras budgetförslag en kombination av stora nedskärningar på
            just klimat och miljö.
          </note>
          <note>
            Det finns en lista över Centerpartiets förslag till anslag som
            heter Allmän miljö- och naturvård. Där finns några mindre satsningar.
            Men det är neddragningar på Naturvårdsverket, neddragningar på
            miljöövervakning, neddragningar på åtgärder för värdefull natur
            och neddragningar på sanering och återställande av förorenade
            områden, och listan kan fortsätta. Bara inom detta delområde av
            budgeten summerar Centerpartiets nedskärningar på miljön till
            1,88 miljarder enbart för 2016. Jag hade ändå en svag förhoppning
            om att Centerpartiet faktiskt brydde sig och att det var andra
            partier i Alliansen som höll tillbaka.
          </note>
          <note>
            Det jag undrar blir därför om det är så här Centerpartiets ambitionsnivå
            ser ut och har sett ut hela tiden och vem i så fall som har varit
            Alliansens gröna röst.
          </note>
          <note type="speaker">
            Anf. 23 EMIL KÄLLSTRÖM (C) replik:
          </note>
          <note>
            Herr talman! När det gäller Miljöpartiets och regeringens höjningar
            av skatterna på bensin och diesel är det helt enkelt så att om
            man säger någonting i valrörelsen får man stå för det.
          </note>
          <note>
            Jag och Centerpartiet sa i valrörelsen: Vi har höjt skatten på
            bensin och diesel, men just nu finns det andra miljöskatter som
            står före i kön. Det var dessa jag föredrog i mitt anförande.
            För övrigt kunde vi höra finansminis ­ tern säga exakt samma sak.
            Vissa av oss står fast vid det som gällde för ett år sedan, andra
            gör det inte. Det är svaret på frågan, så vi klarar av den.
          </note>
          <note>
            Det är ingen som misstror Miljöpartiets förmåga att höja anslag
            till höger och vänster och att dutta ut saker man kallar för miljösatsningar.
            Tillsammans blir det väldigt mycket pengar. Det blir dyrt och
            måste finansieras genom att höja skatten på ungas jobb och på
            små företag runt om i hela landet. Det är ingen som misstror Miljöpartiets
            förmåga till detta. Det jag misstror är Miljöpartiets förmåga
            att göra skillnad när det gäller.
          </note>
          <note>
            Vi har sett hur det som borde vara den bärande principen i svensk
            miljöpolitik, den om grön skatteväxling, helt har svikits av Miljöpartiet
            och regeringen . Vi ser också att när det verkligen gäller, när
            man sitter i skarpa förhandlingar i Bryssel om till exempel bilarnas
            utsläpp, lägger sig den svenska regeringen på den lägsta möjliga
            nivån så att man till och med får kritik från sina egna miljöpartistiska
            Europaparlamentariker. När det verkligen gäller levererar inte
            Miljöpartiet.
          </note>
          <note>
            Miljöpolitik handlar inte om att dutta ut satsningar på allt
            och ingenting, alltså småsatsningar som i det stora hela inte
            gör någon större skillnad. Det vi behöver är de grundläggande
            spelreglerna som gör att det hela tiden blir lite mer gynnsamt
            att skapa jobb och investera och lite mindre gynnsamt att skita
            ned miljön. Det kallas grön skatteväxling. En gång var vi överens
            om detta. Nu är det bara Centerpartiet som står kvar.
          </note>
          <note type="speaker">
            Anf. 24 ULLA ANDERSSON (V) replik:
          </note>
          <note>
            Herr talman! Nu är det slut på de fina orden, Emil Källström.
            Du är den enda jag känner som är stolt över att bedriva en ineffektiv
            ekonomisk politik, vilket är precis vad ni gör. Du är stolt över
            att ni säger nej till avskaffandet av den nedsatta arbetsgivaravgiften
            för unga. Det är en reform som samtliga, även numera dina borgerliga
            alliansvänner, avvisar som en ineffektiv ekonomisk åtgärd. Reformen
            har kostat ungefär 1 miljon per jobb.
          </note>
          <note>
            Är du också stolt över att representera det borgerliga parti
            som gör störst besparingar på sjukvården i budgeten? Är du stolt
            över att ni gör stora besparingar på skola, utbildning och arbetsmarknadspolitik?
            De besparingar i sjukvården som ni föreslår motsvarar lönerna
            för 12 000 sjuksköterskor eller 18 000 undersköterskor. Det säger
            ganska mycket om er ekonomiska politik i dagsläget.
          </note>
          <note>
            Förutom att ni sparar rätt mycket på sjukvård sparar ni även
            på bostadsinvesteringar. Er ingång här tycks vara att marknaden
            löser allt.
          </note>
          <note>
            Så som jag har tolkat ert budgetalternativ är ni också det parti
            som sparar mest på barnen. Ni säger nej till så gott som samtliga
            reformer som riktar in sig på barns villkor eller på att bekämpa
            barnfattigdomen.
          </note>
          <note>
            Ni säger nej till minskad gruppstorlek i förskolan, nej till
            fler anställda på fritidshemmen, nej till avgiftsfria mediciner
            för barn och nej till höjd norm i försörjningsstödet för barn.
            Ni säger nej till satsningar på socialtjänstens arbete för utsatta
            barn, och ni säger nej till avgiftsfria sommarlovsaktiviteter
            för barn.
          </note>
          <note>
            Allt det som systematiskt riktar in sig på barns livsvillkor
            och kampen mot barnfattigdom säger ni nej till. Är du stolt över
            det, Emil Källström?
          </note>
          <note type="speaker">
            Anf. 25 EMIL KÄLLSTRÖM (C) replik:
          </note>
          <note>
            Herr talman! När en vänsterpartist anklagar mig för ineffektiv
            ekonomisk politik är det en komplimang.
          </note>
          <note>
            Ulla Andersson gör och har länge gjort ett misstag i sin retorik.
            Bara för att man inte höjer ett anslag innebär det inte en besparing.
            Om Ulla Andersson lägger fram en budget och jag lägger fram en
            budget där jag lånar 90 miljarder extra och lägger dem på till
            exempel skolan innebär Ulla Anderssons budget med Ulla Anderssons
            logik en besparing med samma summa. Bara för att man inte höjer
            innebär det inte att man sparar.
          </note>
          <note>
            Vi måste utgå från verkligheten när vi lägger fram våra förslag.
            Vi borde åtminstone utgå från verkligheten när vi utformar vår
            politik, och det tänker jag och Centerpartiet fortsätta att göra.
          </note>
          <note>
            Vi sparar inte. Det vi däremot gör är att säga nej till vänsterpartiernas
            massiva skattehöjningar på jobb och företagande. Det innebär att
            man år ett har lite mindre pengar att spendera. Så är det. Men
            långsiktigt är det viktigaste för barnen, skolan, omsorgen och
            de välfärdsverksamheter som vi håller så högt att fler betalar
            primärt kommunal- och landstingsskatt, att fler går till jobbet.
          </note>
          <note>
            Det absolut viktigaste för att kunna satsa på de skolgårdar som
            nu får en speciell satsning på ett antal miljoner är att skattebetalarna
            i kommunerna blir så många som möjligt och att antalet arbetade
            timmar blir så stort som möjligt.
          </note>
          <note>
            Det är Sveriges jobbskaparbudget, den budget jag lägger på riksdagens
            bord, som långsiktigt säkrar välfärden.
          </note>
          <note>
            Ingen misstror Vänsterpartiets förmåga att höja skatterna på
            allt och sedan strössla ut pengarna genom bidrag till höger och
            vänster. Det är dock en kortsiktig politik, för det innebär att
            färre går till jobbet. Enligt Konjunkturinstitutet blir det 21
            000 färre jobb med den budget som Vänsterpartiet står bakom. Då
            blir det ingen välfärd.
          </note>
          <note type="speaker">
            Anf. 26 ULLA ANDERSSON (V) replik:
          </note>
          <note>
            Herr talman! Jag påstår att det är en ineffektiv ekonomisk politik
            att lägga 15 miljarder på en reform som misslyckades totalt under
            er regeringstid, Emil Källström. Det är dags att erkänna det.
            Dina alliansvänner har gjort det. Ingen av dem har kvar den reformen.
          </note>
          <note>
            Dessa 15 miljarder kan användas till bättre ekonomiska reformer.
            Till exempel kan de användas till att anställa fler som utbildar
            de människor som kommer hit. De kan användas till satsningar i
            skolan som gör att vi utvecklas som land i framtiden. De kan användas
            till att ge äldre en bättre omsorg.
          </note>
          <note>
            Nog är det besparingar i er budget. Trots att Sverige växer och
            vi blir fler höjer ni inte anslagen. Det blir fler barn i förskolan.
            Vi satsar på att minska storleken på barngrupperna, men ni lägger
            inte en krona extra på förskolebarnen.
          </note>
          <note>
            Visst, ni både sparar och avvisar satsningar. Jag påstår dock
            att det genomgående är besparingar, för välfärden behöver mer
            resurser. Inte minst gäller det efter era åtta år vid regeringsmakten
            då skatteintäkterna per capita blev mindre och mindre. Befolkningen
            växte, men vi fick mindre resurser till välfärden i förhållande
            till det.
          </note>
          <note>
            Detta får konsekvenser. Det är genom att ge goda förutsättningar
            i förskola och skola som vi ger människor möjlighet och goda villkor
            att utvecklas och bidra till samhällsutvecklingen. Ni avvisar
            så gott som samtliga dessa reformer.
          </note>
          <note>
            Ni avvisar reformer som gör att föräldrar med lugn i magen kan
            gå till jobbet eftersom de vet att barnen kommer att ha det bättre
            på förskolan än vad de hade tidigare. Ni avvisar reformer som
            innebär att föräldrar med låga löner inte behöver oroa sig för
            att inte ha råd med mediciner om deras barn blir sjuka.
          </note>
          <note>
            Ni avvisar reformer som har betydelse för människor i deras vardag,
            men ni slänger ut 15 miljarder på en reform som alla har dömt
            ut.
          </note>
          <note type="speaker">
            Anf. 27 EMIL KÄLLSTRÖM (C) replik:
          </note>
          <note>
            Herr talman! Den budget som Vänsterpartiet har bidragit till
            att ta fram sätter nog nytt svenskt rekord i små potter som ska
            gå till olika behjärtansvärda ändamål. När pengarna slås ut på
            landets alla kommuner och landsting blir det väldigt lite pengar.
            Fördelar man 50 miljoner till skolgårdar och andra små potter
            på 280 kommuner och 27 landsting blir det inte mycket pengar.
          </note>
          <note>
            Dessutom innebär det ett enormt resursslöseri, för på båda sidor
            om dessa små potter sitter det statliga och kommunala tjänstemän
            som ska söka dessa pengar. Många små kommuner runt om i landet
            har inte heller de administrativa resurser som behövs för att
            söka dessa pengar. Det är ett ineffektivt sätt att jobba som inte
            gynnar barnen i förskolan eller de äldre på äldreboendet.
          </note>
          <note>
            Det kommunerna behöver är långsiktiga resurser så att de kan
            planera och göra de anställningar och investeringar som behövs.
            Det finns ingen genväg. Det handlar om att kratta manegen så att
            kommunerna får mer pengar i skatteintäkter genom att fler jobbar.
            Då kan de planera eftersom det finns en långsiktighet i det. Människor
            som går till jobbet och betalar skatt i en kommun kommer troligtvis
            att göra det också nästa år.
          </note>
          <note>
            Den säkerheten finns absolut inte i de tidsbegränsade små duttposter
            som Ulla Andersson refererar till.
          </note>
          <note>
            Vi gör inte det enkla, utan vi gör det svåra. Vi gör det svåra
            för att det är rätt. Det svåra är att kratta manegen så att jobben
            växer fram av sig själ va i små och växande företag. Därför lägger
            vi fram Sveriges jobb ­ skaparbudget.
          </note>
          <note type="speaker">
            Anf. 28 ERIK ULLENHAG (L):
          </note>
          <note>
            Herr talman! Låt mig först yrka bifall ti ll Liberalernas reservationer
            4 och 9.
          </note>
          <note>
            Vi befinner oss mitt i en flyktingkris, men vi måste påminna
            oss om att det framför allt är en kris för de människor som är
            på flykt. Det är ansträngande för det svenska samhället och för
            det europeiska mottagningssystemet, men i debatten får vi aldrig
            glömma att det framför allt är de som flyr undan krig och förföljelse
            som är i kris.
          </note>
          <note>
            Vi har som sagt ett ansträngt läge i det svenska flyktingmottagandet,
            och jag vill likt Emil Källström tacka de människor som varje
            dag sliter hårt. Ibland skäller vi på våra myndigheter och tycker
            att de inte sköter sig, men låt oss påminna oss om att det finns
            tjänstemän på Migrationsverket som jobbar mycket långa arbetsdagar
            för att ge människor som har flytt undan förföljelse en dräglig
            start i Sverige. Låt oss komma ihåg alla socialsekreterare och
            människor i skolan som försöker se till att Sverige ska klara
            den här situationen. De är värda ett stort tack.
          </note>
          <note>
            När vi slöt migrationsöverenskommelsen sa vi liberaler att vi
            tror att vi kommer att behöva göra mer. Det kvarstår. Vi kommer
            att behöva fler uppgörelser och mer gemensamt ansvarstagande,
            och vi är beredda att ta ansvar.
          </note>
          <note>
            Låt oss påminna oss om två saker. Det ena är att på kort sikt
            är detta ansträngande för svensk ekonomi och det svenska samhället,
            men i en tid när utvecklingen i Europa hela tiden går i mer restriktiv
            riktning ska vi komma ihåg att det faktiskt är ganska trevligt
            att bo i ett land som folk flyr till i stället för flyr från.
          </note>
          <note>
            Det andra, som jag tänker fortsätta att påpeka, är att det på
            lång sikt kommer att vara bra för Sverige att det kommer människor
            i arbetsför ålder hit och bidrar till att bygga Sverige starkare.
            Men vi har mycket stora ansträngningar framför oss under kommande
            år.
          </note>
          <note>
            Jag är bekymrad över att vi har en finansminister som när hon
            ska beskriva ett ansvarstagande i denna situation beskriver verkligheten
            på ett sätt som gör att vi ska titta åt ett annat håll, lite likt
            en illusionist som Joe Labero.
          </note>
          <note>
            Vad sa Magdalena Andersson för drygt ett år sedan? Då beskrev
            hon den svenska ekonomin så här: Det är tomma lador, och bordet
            är avdukat – ja, det är knappt det finns något bord kvar. Men
            för någon månad sedan kunde jag och svenska folket höra Magdalena
            Andersson berätta att vi har en god ekonomi i Sverige, så god
            att vi nu har möjlighet att låna.
          </note>
          <note>
            Jag har samma bild; vi har mycket sunda statsfinanser. Men jag
            är imponerad, för Magdalena Andersson måste vara världsbäst på
            ekonomisk politik. Från att bordet var borta har vi efter fyra
            månader och 28 dagar med en socialdemokratisk-vänsterpartistisk
            budget fått bordet tillbaka. Nu är det välfyllt, och vi har råd
            att låna.
          </note>
          <note>
            ( Monica Green (S) : Precis!)
          </note>
          <note>
            Det är nog bara Monica Green som kan tro på en sådan verklighetsbeskrivning,
            herr talman. Det väcker oro, inte bara för att jag kan raljera
            över det i talarstolen. Det väcker oro därför att vi har ett bekymmer
            om vi inte har en regering som beskriver den ekonomiska utvecklingen
            på ett korrekt sätt.
          </note>
          <note>
            Samtidigt som vi behöver genomföra reformer för att lösa de akuta
            utmaningar vi står inför får vi inte tappa sikten, för vi behöver
            omfattande reformer av Sverige för att klara den utmaning vi nu
            står inför.
          </note>
          <note>
            Liberalerna har lagt fram en budgetmotion som är ansvarstagande
            och finansierad. Där pekar vi ut vilka reformer Sverige behöver.
            Vi vill skrota regeringens arbetslöshetsmål och i stället införa
            ett jobbmål. Varför då? Jo, för att det leder politiken rätt att
            fundera över hur nya jobb ska växa fram och sysselsättningen öka.
          </note>
          <note>
            Jag är mycket rädd för att ett arbetslöshetsmål kommer att leda
            politiken fel i den meningen att vi kommer att komma tillbaka
            till en situation där människor sjukskrivs eller förtidspensioneras
            bort. Här finns en tydlig skillnad.
          </note>
          <note>
            Det finns också en tydlig skillnad när det gäller de utmaningar
            vi ser. Vi måste se till att trösklarna in på den svenska arbetsmarknaden
            sänks. Jag ska ärligt säga att en del av det som regeringen gör
            när det gäller kompletterande utbildningar och valideringar av
            utbildningar för människor från andra länder är bra. Men det kommer
            inte att räcka i en situation där det kommer människor som behöver
            komma in på den svenska arbetsmarknaden.
          </note>
          <note>
            Liberalerna lägger fram en budget som handlar om satsning på
            kunskap, tioårig grundskola och höjda lärarlöner. Vi vill också
            se ett förstatligande av skolan. Regeringen ser denna verklighetsbild
            och detta problem. Den lägger till och med en halv miljard kronor
            på bättre samverkan mellan kommun och stat. Ja, det kan vara bra,
            men i grunden behöver vi ett större statligt ansvar för skolan
            för att få likvärdighet över landet.
          </note>
          <note>
            Jag lyssnade på Gustav Fridolin innan han blev utbildningsminister.
            Då sa han att vi har för mycket reformer i Sverige och att det
            går för fort. Jag höll med om det och kände den känsla som fanns
            i lärarrummen runt om i Sverige av att det hände väldigt mycket
            när dåvarande Folkpartiet styrde Utbildningsdepartementet.
          </note>
          <note>
            När jag nu åker runt till lärarrummen får jag snarare frågan:
            Finns det någon utbildningsminister över huvud taget? Det har
            blivit fullständigt reformstopp på detta område. Tyvärr har Gustav
            Fridolin infriat sitt vallöfte där.
          </note>
          <note>
            Om vi ska klara de akuta utmaningarna på längre sikt handlar
            det om att ha en ny bostadspolitik där vi vågar ta fram liberaliseringar
            och säga: Vad är problemet – varför byggs det inte i vårt land?
            Varför har vi skapat en genomreglerad marknad som gör att det
            tar lång tid och är dyrt att bygga? Politiker har skapat ett system
            där det nästan är omöjligt att få fram nya bostäder.
          </note>
          <note>
            Då slår regeringen på stora trumman och svarar att det är en
            jättesatsning på bostadsbyggande, och så talar man om lite byggsubventioner.
            Låt oss fråga de aktörer som ska bygga husen. NCC och Skanska
            tror inte på det. Fastighetsägarna, som ska hyra ut lägenheterna,
            tror inte heller på det. Men regeringen tror på det.
          </note>
          <note>
            Ärligt talat, den mängd byggsubventioner som nu kommer påverkar
            så marginellt att regeringen inte ens har höjt sitt eget mål för
            bostadsbyggandet efter det att beslutet fattades. Det behövs mycket
            mer.
          </note>
          <note>
            Liberalerna tror att vi behöver ta ett omfattande grepp om skattesystemet.
            Vi kan inte ha ett skattesystem där vi beskattar jobb hårt och
            där vi höjer marginalskatterna, som redan är bland de högsta i
            världen, så att de blir världens högsta.
          </note>
          <note>
            Det är fel tänkt att säga till den som tjänar lite mindre i Sverige:
            Du ska betala högre skatt jämfört med i andra länder. Det är fel
            tänkt att tro att vi kan lösa den utmaning vi står inför med kraftigt
            höjda skatter på jobb och företagande.
          </note>
          <note>
            Vi behöver föra över och beskatta det som är dåligt mer. Höj
            miljö ­ skatterna, ta ut skatt där det gör minst skada! Jag tror
            att vi är tvungna att höja mervärdesskatterna under de kommande
            åren. Se över bostadsbe ­ skattningen, men hitta utrymme för att
            sänka skatten på jobb och företag ­ ande! Det är förutsättningen
            för att uppnå det jobbmål som vi i Liberalerna har pekat på.
          </note>
          <note>
            Vi har samma bild som regeringen; det behövs mer skattepengar
            till kommuner och stat. Men vi har en grundläggande skillnad i
            synen på hur det ska gå till. Liberalerna vill ha fler skattebetalare,
            det vill säga fler människor som går till jobbet och betalar skatt.
          </note>
          <note>
            Svaret på varje utmaning i ett samhälle kan inte alltid vara
            att höja skatten på jobb och företagande. Det låter bra på torgmötena,
            där man kan ställa sig och säga: Titta, Liberalerna och de andra
            allianspartierna säger nej till skattehöjningarna och våra satsningar.
            Men det finns en anledning till att vi gör det. Vi tror att det
            är bättre att hitta ett skattesystem som stimulerar människor
            till att jobba och starta företag, inte tvärtom.
          </note>
          <note>
            När vi säger nej till stora delar av regeringens satsningar som
            vi inte tror på gör denna politik att vi har möjlighet att prioritera
            de människor som behöver välfärden allra mest. Liberalerna lägger
            fram förslag om en höjning av bostadstillägget för pensionärer
            som är större än regeringens. Det är det mest träffsäkra sättet
            att hjälpa de pensionärer och äldre som har allra minst resurser.
          </note>
          <note>
            Vi lägger fram särskilda satsningar på utsatta barn, som vi talar
            alldeles för sällan om i beslutande församlingar. Det är deras
            uppfostran vi som politiker fattar beslut om att staten eller
            kommunen ska ta ansvar för. Trots att vi gör stora insatser i
            Sveriges socialtjänst och på våra olika hem för barn och unga
            kan vi inte säga att vi gör detta på ett riktigt bra sätt.
          </note>
          <note>
            Vi har också en särskild satsning för att se till att äldre människor
            på äldreboenden ska ha möjlighet att äta lagad mat. För mig som
            inte är i den situationen att jag är beroende av andra kanske
            det inte låter som en så stor sak, men att som äldre människa
            ha en möjlighet att känna doften av mat som lagas i hemmet är
            ytterst en fråga om värdighet.
          </note>
          <note>
            Vi klarar dessa satsningar därför att vi vågar säga nej till
            stora delar av det som regeringen gör.
          </note>
          <note>
            Vi befinner oss i en tid där Sverige behöver ledarskap och ansvar.
            Vi har en regering som tyvärr har visat sig vara det vi varnade
            för före valet; den är oförberedd, har inte snackat sig samman
            och har egentligen ingen idé om vad den vill med Sverige.
          </note>
          <note>
            När man är i den situationen får man svika vallöften på löpande
            band, och man har ingen idé om långsiktiga reformer. Det är förklaringen
            till att vi liberaler nu förbereder oss för att gemensamt med
            Alliansen kunna ta över igen den dagen vi möter väljarna. Men
            då ska vi vara förberedda, och det är en avgörande skillnad.
          </note>
          <note>
            Däremellan, och där vill jag vara tydlig, herr talman, kommer
            vi liberaler ändå att vara beredda att ta ansvar för beslut som
            vi tror är viktiga för Sverige på längre sikt. Vi är beredda att
            ta ansvar för den migrationssitua ­ tion vi har, och vi är beredda
            att ta ansvar för andra stora frågor, även gemensamt med regeringen.
            Med den svaga regering vi nu har är det viktigt att vi ansvarstagande
            partier i Sveriges riksdag gör vad vi kan.
          </note>
          <note>
            Med det yrkar jag återigen bifall våra två reservationer.
          </note>
          <note type="speaker">
            Anf. 29 ULLA ANDERSSON (V) replik:
          </note>
          <note>
            Herr talman! Jag vill börja med att säga att jag tycker att namnbytet
            till Liberalerna var bra.
          </note>
          <note>
            Jag gillar er satsning på mat i hemtjänsten, Erik Ullenhag. Jag
            tycker precis som du att det är viktigt att det luktar mat. Det
            är helt avgörande för aptiten och ger också ett gott sällskap.
            Därför är det tråkigt att ni avvisar fler anställda i äldreomsorgen.
          </note>
          <note>
            Det jag tänkte prata om var framför allt arbetsmarknaden. Ni
            avvisar höjningen av a-kassan, vilket är djupt problematiskt.
            Det är en försäkring som bör ge någon form av ekonomisk trygghet.
            Er försäkring är mycket låg och skapar mycket ekonomisk otrygghet
            för människor utan arbete.
          </note>
          <note>
            På det avvisar ni insatser i arbetsmarknadspolitiken men också
            på utbildningsområdet som skulle underlätta för arbetslösa att
            få ett arbete. Vi har hög arbetslöshet samtidigt som vi har stora
            matchningsproblem. Men det tycker jag inte att Liberalerna har
            några svar på.
          </note>
          <note>
            Samtidigt som ni gör det sänker ni skatten framför allt för dem
            som tjänar bäst. Ni är ju det parti som lägger mest pengar på
            det. Hela 10 miljarder lägger ni på skattesänkningar för dem som
            redan har goda inkomster. Det tycker jag också är djupt problematiskt.
          </note>
          <note>
            På det föreslår ni att parterna ska sätta sig i samtal för att
            vi ska hålla lönerna nere på arbetsmarknaden. Det i sig är djupt
            problematiskt för att det skapar ekonomisk otrygghet men också
            för att det skapar en minskad efterfrågan i ekonomin, vilket i
            sin tur ger en nedåtgående spiral. De flesta av de arbeten som
            berörs är arbeten där det redan i dag är dåliga arbetsvillkor
            och låga löner.
          </note>
          <note>
            Därför vill jag fråga dig, Erik Ullenhag: Hur ser ni på människors
            möjlighet till ekonomisk trygghet och goda arbetsvillkor?
          </note>
          <note type="speaker">
            Anf. 30 ERIK ULLENHAG (L) replik:
          </note>
          <note>
            Herr talman! Jag uppskattar att Ulla Andersson redan har lärt
            sig att säga vårt nya partinamn. Det kommer att ta längre tid
            för mig själv, kan jag berätta.
          </note>
          <note>
            Den konkreta frågan var hur vi ser på dem som har små marginaler
            och hur vi ser på situationen ifall vi skulle få en ökad lönespridning
            och något lägre löner på enklare arbeten. Vi ser just de människor
            som inte har något jobb att gå till. Du kan gå till varenda internationell
            bedömare av svensk ekonomi, Ulla Andersson. Vad är problemet med
            stort utanförskap? Jo, det är att vi har väldigt höga ingångslöner.
            Man kan säga att det är rättvist. Men jag är inte säker på att
            jag tycker det.
          </note>
          <note>
            Ta en barnskötare. Under en period förhandlade jag lön på mitt
            föräldrakooperativa dagis – förskola ska man säga, för det är
            viktigt för den som är förskollärare. När vi skulle nyanställa
            barnskötare tyckte jag att det var märkligt att det i detta lågbetalda
            kvinnoyrke är så att den nyanställda som jag anställde i princip
            skulle ha samma lön som hon som hade jobbat i yrket i 25 år. Vad
            sänder det för signal? Ja, den nyanställda blir ju glad. Men hen
            kommer sannolikt inte att fortsätta i yrket eftersom hen vet att
            det är ett yrke där det inte finns någon löneutveckling. Det är
            därför att man systematiskt har tryckt upp lägstalönerna.
          </note>
          <note>
            Så ser det ut i massor av kvinnoyrken. Men huvudproblematiken
            är att det dessutom i rätt många yrken där det inte är brist,
            vilket det är på barn ­ skötare, skapar situationen att man inte
            kommer in alls.
          </note>
          <note>
            Vi kan välja att leva i en verklighet där vi struntar i vad alla
            bedömare av svensk ekonomi säger från andra länder, välja att
            leva i en verklighet där vi säger att det inte spelar någon roll
            att människor står helt utanför arbetsmarknaden, eftersom det
            är viktigare att de som är inne har bra lön.
          </note>
          <note>
            Jag tror dock att det gäller att se verkligheten på riktigt,
            Ulla Andersson. Då komm er vi att under kommande år behöva ha
            en utveckling där vi ser till att människor kommer in och får
            en lön i stället för att fastna i socialbidrag, och då kommer
            vi också att vara tvungna att liberalisera arbetsrätten, och vi
            kommer att behöva se över hur lönebildningen i Sverige ser ut.
          </note>
          <note type="speaker">
            Anf. 31 ULLA ANDERSSON (V) replik:
          </note>
          <note>
            Herr talman! Jag skulle vilja ge en eloge till Liberalerna, eftersom
            ni är det borgerliga parti som står upp för att ni tycker att
            de ekonomiska skillnaderna ska öka. De andra försöker dölja det
            i sin retorik, men ni står verkligen upp för det. Det tycker jag
            att ni ska ha en eloge för.
          </note>
          <note>
            Men det innebär också att ni avvisar den ekonomiska forskningen,
            som är rätt entydig: Jämlika länder utvecklas bättre och mår bättre.
            Det är också det som har varit den framgång som vi har haft i
            detta välfärdsland. I andra länder har man valt den modell som
            Liberalerna efterfrågar, det vill säga man har väldigt mycket
            låglönejobb. Vi har sett ganska många och omfattande intervjuer
            och reportageserier från andra länder där man intervjuar människor
            som har både två och tre jobb men som ändå har ont i magen varje
            dag därför att de inte klarar av sin ekonomi.
          </note>
          <note>
            Jag har själv haft sådana låglönejobb, och jag kan säga: Det
            känns så gott som varje dag. Man går med klumpen i magen och undrar
            hur det ska gå. Därtill kan vi lägga hur det faktiskt ser ut på
            svensk arbetsmarknad: 69 procent av de anställda i detaljhandeln
            har deltidsjobb, 58 procent av dem i vård och omsorg har deltidsjobb,
            58 procent av dem som har sociala tjänster som hemtjänst och annat
            har deltidsjobb och 53 procent av dem inom hotell och restaurang
            har deltidsjobb. Då förstår vi alla – i alla fall borde vi göra
            det – att det blir otroligt tufft ekonomiskt, men också i fråga
            om makt och inflytande och facklig organisering, med det ni föreslår.
            Det är en helt annan modell.
          </note>
          <note>
            Det är väldigt lätt att stå där och själv ha god inkomst, som
            Svenskt Näringslivs företrädare, och föreslå lägre löner. Jag
            skulle vilja säga: Pröva på att leva på de lönerna själv! Och
            titta på vad som händer med den eko ­ nomiska utvecklingen i e
            tt land där man faktiskt gör så! Det blir inte precis bättre utan
            snarare tvärtom, samtidigt som otryggheten ökar och utveck ­ lingen
            avvecklas.
          </note>
          <note type="speaker">
            Anf. 32 ERIK ULLENHAG (L) replik:
          </note>
          <note>
            Herr talman! Jag tror att det är bra när vi har olika idéer om
            vad vi vill göra med Sverige, men ibland uppfattar vi verkligheten
            olika. Ulla Andersson och jag har olika idéer om hur vi vill att
            Sverige ska se ut på sikt, och vi ser olika människor. Mitt fokus
            ligger på de människor som inte har ett jobb att gå till över
            huvud taget. Då kan vi säga: Det ska vi lösa genom att höja skatten
            på jobb och höja skatten på företag – det är ert recept – och
            dessutom inte göra något åt lönebildningen och arbetsrätten.
          </note>
          <note>
            Jag ber om ursäkt, men jag tror att många tiotusentals människor
            då inte kommer att ha ett jobb att gå till över huvud taget. Och
            i en situation när vi har människor som kommer från andra länder
            handlar den stora reformering av svensk arbetsmarknad som behöver
            ske om att komma in och få det första jobbet.
          </note>
          <note>
            Då säger Ulla Andersson: Titta, andra länder har försökt det
            – det fungerar inte! Jag har inte hört Ulla Andersson, men jag
            har hört dem som du samarbetar med, både Magdalena Andersson och
            Stefan Löfven, i valrörelsen lyfta fram att andra länder lyckas
            bättre än Sverige: Tyskland och Österrike. Ja, det gör de. Men
            det statsministern då glömde berätta var att de länderna har fungerande
            lärlingssystem med högre lönespridning. Är det ett problem i Tyskland?
            De har lägre ungdomsarbetslöshet.
          </note>
          <note>
            Jag tycker att det är bra att du kan komma in och få ett första
            jobb till något lägre lön för att komma in på arbetsmarknaden
            över huvud taget. Jag har en syn på rättvisa som innebär att jag
            inte upprörs över att människor tjänar pengar utan upprörs över
            att människor saknar möjligheter och lever i ofrihet. De människor
            som Liberalerna kommer att inrikta sig på är de människor som
            lever i den ofriheten, som inte har ett jobb att gå till. Vi kommer
            att inrikta oss på de människor som inte har en bostad att flytta
            till.
          </note>
          <note>
            Man kan fortsätta med gårdagens lösningar, som Ulla Andersson
            gärna vill, och sätta på sig skygglappar och säga: Sverige fungerar
            inte riktigt som andra länder – vi kan klara detta och bara tala
            om dem som är inne på arbetsmarknaden, inne på bostadsmarknaden.
            Men, herr talman, vår idé handlar om att ta fram en politik för
            att fler ska komma in på bostadsmarknaden och komma in på arbetsmarknaden.
            Jag beklagar att den regering som Ulla Andersson samarbetar med
            saknar en sådan idé för Sverige.
          </note>
          <note type="speaker">
            Anf. 33 JAKOB FORSSMED (KD):
          </note>
          <note>
            Herr talman! Jag vill börja med att yrka bifall till Kristdemokraternas
            reservationer 5 och 10.
          </note>
          <note>
            Vi lever i oroliga tider, med hot och osäkerhet, med människor
            på flykt, flyende undan Daishs härjningar eller det svåra förtrycket
            i Eritrea, flyende till ett Europa som söker avsäga sig moraliskt
            ansvar för medmänniskor i nöd.
          </note>
          <note>
            Det Europa som reste sig efter världskrigens förtrampande av
            människovärdet behöver nu ta sig samman igen, så att fler kan
            bli hjälpta, i linje med de värden som är västerlandets men som
            nu förfuskas. Det är en vär ­ dekris som vi ser.
          </note>
          <note>
            Som konsekvens har Sveriges mottagningssystem hamnat under stark
            press. Sverige och några andra länder har tagit ansvar. Vi har
            sett fantastiska insatser av civilsamhället, av många personer
            i våra myndigheter och våra kommuner, och människor har visat
            en enorm vilja att hjälpa. Vi ska ta ansvar, och vi ska kunna
            göra det uthålligt.
          </note>
          <note>
            Regeringen presenterade i går stora förändringar av svensk flyktingpolitik
            som man vill se. En del är nödvändigt, som tillfälliga uppehållstillstånd.
            Annat, som familjeåterförening, går det att resa en del frågetecken
            kring. Nu pågår samtal, och här är därför inte rätt plats att
            ge sig in i någon större diskussion kring detta, utan vi får titta
            på förslagen till åtgärder.
          </note>
          <note>
            Men oavsett detta står vi inför utmaningar på många områden kopplat
            till den här flyktingkrisen. Det handlar om kapacitetsproblem
            och kostnader på kort sikt. Och det handlar – rätt hanterat –
            om möjligheter på längre sikt. Hur öppnar vi upp vårt samhälle
            för jobb, bostäder, utbildning och gemenskap på riktigt? Hur kan
            människor snabbt få bygga nya liv i Sverige och kunna bidra fullt
            ut?
          </note>
          <note>
            Mycket är annorlunda jämfört med i september. På ett sätt är
            budgeten överspelad i och med att den redan har följts av en extra
            ändringsbudget. Men de politiska konflikterna som budgeten så
            tydligt blottade då har inte minskat. Tvärtom har de kanske blivit
            än viktigare.
          </note>
          <note>
            De vägval som Sverige nu gör är av stor betydelse för framtiden.
            Det gäller valfriheten, välfärden, trovärdigheten i offentliga
            finanser och kostnadskontroll. Men framför allt gäller det jobben.
          </note>
          <note>
            Herr talman! I flyktingläger i Jordanien råder det arbetsförbud.
            Det, tillsammans med brist på mat och utbildning, leder till en
            växande hopplöshet. I Sverige rådde också länge arbetsförbud för
            asylsökande. Det blev passiviserande och tog ifrån människor värdighet:
            Du behöver inte, kan inte, bör inte och får inte bidra.
          </note>
          <note>
            Numera kan människor ofta få arbetstillstånd direkt, även om
            mer kan göras här. AT-UND bör även ges till dem som saknar rätt
            id-handlingar, så att alla kan få börja jobba direkt när de kommer
            till Sverige.
          </note>
          <note>
            Men det räcker förstås inte med en formell möjlighet att arbeta.
            Upprättar vi inte i Sverige någonting som i praktiken kan komma
            att likna ett arbetsförbud med våra höga skatter på jobb, våra
            regler, avtal, krav, legitimationer, certifieringar, utdrag och
            strukturer, som ofta är vällovliga i sina enskildheter?
          </note>
          <note>
            Även om du är högutbildad läkare tar det många år innan du får
            jobba i Sverige. Har du låg utbildning är chanserna långt mindre.
            Det är ett slöseri med resurser, och det motverkar gemenskap och
            framtidstro som hänger intimt samman med jobben.
          </note>
          <note>
            När du får ett arbete går du nämligen från att överleva till
            att leva och till att planera för framtiden. Du får större möjligheter
            att ta ansvar för det samhälle i vilket du ingår.
          </note>
          <note>
            Det är därför som vi nu behöver reformer för att sänka trösklar
            och för att på allvar kunna säga till dem som söker sig till oss:
            Mitt land är ditt land.
          </note>
          <note>
            Kyrkohistorikern Joel Halldorf skrev i en artikel att i de kloster
            som blivit kända för läsning, bön och stillhet betraktades, kanske
            lite kontraintuitivt, också arbetet och att få bidra och ytterst
            göra något för en annan människa som så värdefullt att det inte
            skulle berövas någon. Det blev allas ansvar att se till att alla
            kunde beredas möjlighet att efter sin förmåga bidra.
          </note>
          <note>
            Vi kan lära av detta och se till att alla får chansen. Vi försökte
            göra det i Alliansens arbete med att bryta utanförskapet. En del
            lyckades vi med, annat återstår.
          </note>
          <note>
            I dag står allt fler allt längre från arbetsmarknaden – personer
            med funktionsnedsättning, unga, äldre och inte minst nyanlända.
          </note>
          <note>
            I det Sverige som Kristdemokraterna vill se jobbar inte alla
            alltid heltid eller alltid, men alla jobbar 100 procent av sin
            förmåga. Alla behövs.
          </note>
          <note>
            Det kan låta självklart, men här finns också en konflikt. Om
            alla behövs, då behövs nämligen också alla jobb. Det innebär jobb
            som inte finns i dag, både högproduktiva och mer lågproduktiva
            jobb, som de kallas – tjänstejobb och vardagsjobb. En del av de
            jobb som har rationaliserats bort för att de var för dyra behöver
            återkomma, och nya behöver komma till. Då behövs en politik som
            möjliggör dessa jobb. Det handlar om strukturreformer och sänkta
            kostnader. Det finns en del i migrationsöverenskommelsen kring
            RUT. Men i regeringens praktiska politik i övrigt gör e sig vissa
            jobb inte riktigt besvär. Då lämnar man också ett besked till
            många arbetslösa: Vi har inte plats för er.
          </note>
          <note>
            Det är inte bara vissa jobb som inte ryms i regeringens politik,
            utan större delen av regeringens finansiering har sin udd riktad
            mot jobb och företag. Hur många jobb som försvinner vet vi inte,
            eftersom regeringen inte gör den typen av beräkningar utan i stället
            har en så kallad textsnutt.
          </note>
          <note>
            Men, herr talman, vi vet följande: Höjer vi skatten på jobb blir
            det mindre jobb utfört. Det är just den signalen från regeringen
            som öronbe ­ dövande ändå skär igenom utspelsbruset från i höstas.
            Det handlar om tio ­ tals miljarder i skattesmäll på jobben och
            40 miljarder i skattehöjningar, varav 80 procent på jobben.
          </note>
          <note>
            Det finns något som liknar en vattenstämpel på budgetpropositionen,
            och om man håller upp den i ljuset syns det tydligt att det inte
            står ”investeringar i Sverige” utan att det står ”hej då jobb”.
          </note>
          <note>
            När, om inte nu, krävs reformer? Regeringen har snabbspår. Det
            är bra. Utbildningsplatser och validering är också bra.
          </note>
          <note>
            Kristdemokraterna satsar på yrkeshögskola och folkhögskola, och
            vi vill höja skolschablonen för nyanlända. Men vi vill mer.
          </note>
          <note>
            Vi föreslår att den första halvmiljonen som man tjänar i Sverige
            ska vara skattefri. Det ska gälla unga och nyanlända de första
            fem åren i Sverige. Det ger möjligheter för den enskilde att jobba
            ihop ett litet startkapital, kanske till en bostad eller för att
            starta ett företag. Det möjliggör också strukturella förändringar
            på arbetsmarknaden. Det skyndar på etableringen som sker alltför
            sent i Sverige, och det förlänger därmed också arbetslivet, så
            att vi klarar av pensionsåtaganden och välfärdsåtaganden i framtiden.
            Vi behöver på samma sätt förlänga arbetslivet mot slutet genom
            större möjligheter för äldre att vara kvar på arbetsmarknaden.
          </note>
          <note>
            Med denna reform blir det också mycket lönsamt att under några
            år ta arbeten till de lägst a avtalade lönerna, så att fler ingångsjobb
            kan växa fram och så att fler kan gå till egenförsörjning med
            den stolthet som det innebär.
          </note>
          <note>
            Vi föreslår också fler RUT-tjänster, till exempel tvätt-RUT,
            där en syssla som utförs vecka efter vecka kan skapa tusentals
            avlönade vita jobb.
          </note>
          <note>
            Vi föreslår att enklare reparationstjänster ska ha den lägsta
            möjliga momsen för att möjliggöra nyföretagande och jobb i yrken
            som inte minst många nyanlända har erfarenhet av.
          </note>
          <note>
            Genom ett nystartsavdrag i form av en extra skattelättnad kan
            vi få ned lite av de skyhöga marginaleffekterna för personer som
            går från bidrag och ersättningar till arbete.
          </note>
          <note>
            Vi vill se matchningsanställningar, där staten hjälper till att
            minska den osäkerhet som arbetsgivare känner inför att anställa
            personer som inte har prövats på arbetsmarknaden.
          </note>
          <note>
            Det måste också bli enklare att lära jobbet på jobbet till en
            något lägre ersättning men med ett utbildningsinnehåll. Men då
            krävs det också att parterna tar ett större ansvar. Det har varit
            alltför mycket krånglande kring yrkesintroduktionen. Den behöver
            bli mer standardiserad och enklare, så att fler kan ta del av
            den.
          </note>
          <note>
            Nu är tid att tänka nytt och att vända på varje sten, så att
            alla kan ha ett arbete och någon plats att kalla sitt hem.
          </note>
          <note>
            Herr talman! Reformer krävs på en rad områden. Sjukhusvården
            måste bli statlig för en jämlik vård. Valfrihet och kvalitet i
            vård och omsorg måste utvecklas och inte avvecklas. Vi måste få
            till stånd en riktig grön skatteväxling som faktiskt sänker skatten
            på arbete och höjer den på det som är miljöstörande. Stödet till
            barnfamiljer behöver utvidgas, inte minst till de ekonomiskt utsatta.
            Och regeringens budget som borde lägga grunden för den gemenskap
            och framtidstro som vi nu behöver gör inte det. I stället för
            enskildas och familjers makt och myndighet över den egna tillvaron
            handlar det alltmer om myndigheters makt över familjer, föreningar,
            företag och ideella organisationer. Till och med skatten på givmildhet
            höjer man. Inte ens den skattehöjningen kan man avstå från.
          </note>
          <note>
            När regeringen bygger ut det offentliga åtagandet och samtidigt
            monterar ned jobbreformer leder det i helt fel riktning.
          </note>
          <note>
            Vad Sverige nu behöver är därför en annan ekonomisk politik som
            innebär att vi vet att det är i företag som jobben växer fram,
            där vi steg för steg utvecklar vår gemensamma välfärd och där
            vi skapar förutsättningar för gemenskap i starka familjer och
            ett starkt civilsamhälle. Det är en politik för frihet utan egoism
            och solidaritet utan socialism.
          </note>
          <note>
            (Applåder)
          </note>
          <note type="speaker">
            Anf. 34 ULLA ANDERSSON (V) replik:
          </note>
          <note>
            Herr talman! Sverige har haft en historiskt väl utvecklad framgång.
            Vi har under vår moderna historia tagit emot väldigt många människor
            som har tvingats hit på grund av krig, förtryck och diktaturer.
            Samtidigt har vi byggt en väl fungerande välfärdsstat.
          </note>
          <note>
            På 1950-talet tog vi emot flyende balter, samtidigt som vi införde
            en allmän sjukförsäkring. På 1970-talet tog vi emot många som
            kom från Chile, samtidigt som vi införde en bra fungerande föräldraförsäkring.
            På 1970- och 1980-talen tog vi emot många från Sydamerika, Iran
            med flera länder, samtidigt som vi byggde ut äldreomsorg, förskolor
            och fritidshem. Vi satsade alltså på välfärden samtidigt som vi
            tog emot väldigt många människor som sökte sig till vårt land.
          </note>
          <note>
            Skillnaden den här gången är att vi får ta emot fler och att
            det kommer att skapa tryck på de system som vi har. Men det är
            också en stor möjlighet för vårt land när människor kommer hit
            och vill arbeta och göra rätt för sig. Den stora skillnaden handlar
            nog egentligen om att vi är rikare nu än då vi byggde vår välfärdsstat.
          </note>
          <note>
            Samtidigt som vi konstaterar detta kan vi numera se att Kristdemokraterna,
            i en tid då Sverige växer och befolkningen ökar, föreslår att
            vi ska sänka utgifterna, det vill säga att vi ska lägga mindre
            pengar till den gemensamma välfärden. Samtidigt som vi konstaterar
            detta föreslår Kristdemokraterna också skattesubventionerade låglönejobb
            och inskränkningar i konflikträtten.
          </note>
          <note>
            Jag tycker att detta visar på en tydlig linje från Kristdemokraterna,
            och jag är besviken. Våra två partier har gått tillsammans i många
            manifesta ­ tioner för flyktingar, och nu är ni ett parti som
            faktiskt är med och inskrän ­ ker människors möjligheter att komma
            till vårt land. Ni går i täten med de förslag ni lägger fram.
            Jag skulle vilja fråga Jakob Forssmed: Varför före ­ slår ni sänkta
            utgifter i en tid då Sverige växer så det knakar? Varför vill
            ni skattesubventionera låglönejobb och inskränka konflikträtten?
          </note>
          <note type="speaker">
            Anf. 35 JAKOB FORSSMED (KD) replik:
          </note>
          <note>
            Herr talman! Jag går gärna i bräschen för reformer som kan leda
            till att människor kommer i arbete. Jag tror att våra reformer
            kan göra det.
          </note>
          <note>
            Den största klyftan i ett samhälle går mellan dem som har ett
            jobb och dem som inte har ett jobb. Det måste man se, och man
            måste vara beredd att göra förändringar på arbetsmarknaden för
            att möta det när vi har hundratusentals människor som står långt
            ifrån arbetsmarknaden och har låg utbildningsnivå. De kommer till
            Sverige och får en stängd dörr i ansiktet; de blir insläppta,
            men de blir inte insläppta på arbetsmarknaden. Då behöver vi tänka
            nytt.
          </note>
          <note>
            Det är sorgligt att höra att det inte finns några reformer för
            hur vi ska kunna se till att fler människor kommer i arbete. Varför
            inte sänka momsen på enklare reparationstjänster, så att vi skapar
            fler jobb för fler människor med olika typer av kvalifikationer
            på den svenska arbetsmarknaden? Är det så fel med RUT-reformen,
            som har skapat tiotusentals jobb? Hälften av dem som får jobb
            i RUT-sektorn är utrikes födda, och tre av fyra kommer från tidigare
            uppsägning eller arbetslöshet. Det är den typen av reformer vi
            behöver mer av i det här läget, inte mindre.
          </note>
          <note>
            Om vi inte ser dessa problem kommer klyftorna att växa, och då
            kommer det att ta ännu längre tid för människor att komma in på
            arbetsmarknaden. Då kommer vi att ha ännu fler barn som växer
            upp utan att deras föräldrar har fått in en fot på arbetsmarknaden.
            Det är inte en utveckling jag vill se.
          </note>
          <note>
            Vi gör en massa satsningar i vårt budgetalternativ, och det vet
            Ulla Andersson. Vi höjer riksnormen för barnfamiljer, och vi höjer
            grundnivån i föräldraförsäkringen. Vi ser till att höja bostadsbidraget
            för människor och barnfamiljer i ekonomisk utsatthet. Det är satsningar
            vi vill göra. Vi säger dock nej till en lång rad av era skattehöjningar
            på jobb och företagande, som i det här läget slår mycket hårt
            mot människor i arbetslöshet. Därmed säger vi också nej till många
            av de utgifter ni kan göra med hänvisning till de skattehöjningarna.
            Så enkelt är det – men inte i Ulla Anderssons värld.
          </note>
          <note>
            (Applåder)
          </note>
          <note type="speaker">
            Anf. 36 ULLA ANDERSSON (V) replik:
          </note>
          <note>
            Herr talman! Ska vi ta emot människor som kommer hit? Ja, det
            tycker jag är självklart. Flyr man från krig och förtryck ska
            man ha möjlighet att söka asyl här. Nu stängs de möjligheterna,
            och jag beklagar det djupt.
          </note>
          <note>
            Samtidigt har ni lagt fram en budgetmotion som faktiskt innebär
            att vi sparar stora summor på utbildning. Om nu människor som
            har kommit hit behöver utbildning för att kunna delta på arbetsmarknaden
            vore det väl rimligt att satsa på utbildningsinsatser – på yrkesutbildningar
            och arbetsmarknadspolitiska insatser? Tittar man i budgettabellerna
            ser man dock att ni gör enorma besparingar där.
          </note>
          <note>
            Ni gör också besparingar på sjukvård. Jag beklagar det. Ni gör
            besparingar i äldreomsorgen. Det är också jobb som behövs. Vi
            skulle kunna anställa fler i äldreomsorgen. Vi skulle kunna anställa
            fler i förskola och i bildandet av nya företag. Vi skulle kunna
            göra ganska stora satsningar, men ni har valt att lägga pengar
            på skattesänkningar i stället för att se till att vi satsar och
            skapar möjligheter för människor som kommer hit.
          </note>
          <note>
            Du kommenterade över huvud taget inte att ni vill inskränka konflikträtten,
            Jakob Forssmed. Att krafterna för att bilda en låglönemarknad
            är starka samtidigt som det finns partier som vill inskränka konflikträtten
            kommer att betyda något för svensk arbetsmarknad. Man kan jobba
            ihjäl sig för ingenting, eller – som en socialdemokrat sa här
            i pausen – så kan man sätta sig på en bänk och inte ha någonting.
            Det är väl kanske det som är skillnaden i synen på arbete mellan
            dig och mig, Jakob Forssmed. Jag tycker faktiskt att man ska ha
            betalt för sitt arbete, och jag tycker inte att vi ska använda
            skattepengar vare sig för att snedvrida konkurrensen på marknader
            eller för att subventionera fram låglönejobb.
          </note>
          <note>
            Vi ska satsa på att utveckla arbetsmarknaden. Vi ska satsa på
            människor – ge dem möjligheter och arbetsmarknadspolitiska insatser
            – och vi ska öka investeringarna. När investeringarna stiger sjunker
            arbetslösheten; det kan vi se historiskt. Ni gör dock tvärtom.
            Ni sänker investeringsnivåerna i den budget ni har föreslagit,
            och ni sänker de gemensamma utgifter ­ na kraftigt. Det är det
            ni föreslår.
          </note>
          <note type="speaker">
            Anf. 37 JAKOB FORSSMED (KD) replik:
          </note>
          <note>
            Herr talman! Nu har Ulla Andersson varit uppe i många replikskiften
            och hävdat att vi gör olika typer av besparingar. Vi föreslår
            alltså inte lika stora utgiftsökningar som regeringen och Vänsterpartiet.
            Det är inte besparingar. Det är inte nedskärningar. Vi satsar
            också på utbildning, men vi kan inte satsa lika mycket på grund
            av att vi inte höjer skatten lika monumentalt på jobb och företag.
          </note>
          <note>
            Ska man jobba ihjäl sig för ingenting? Nej, det ska man inte
            göra. Man ska ha lön för sitt arbete i Sverige. Det är min uppfattning.
            Det är därför vi föreslår att man ska få behålla mer av sin lön
            i de förslag vi lägger fram. Det är särskilt riktat till unga
            och nyanlända som har svårt att ta sig in på arbetsmarknaden.
            Det handlar om att göra det lättare att förlänga arbetslivet och
            enklare att få in en fot, för att människor ska kunna bygga upp
            ett startkapital och till exempel kunna ta sig in på bostadsmarknaden.
            Det är vår politik.
          </note>
          <note>
            Om man som Ulla Andersson inte ser dessa problem utan bara säger
            ”Bara vi satsar mer pengar på att anställa människor i offentlig
            sektor kommer allt att lösa sig!” finns det ju inga problem. Då
            har vi inga problem på svensk arbetsmarknad, för då har vi inga
            problem med att människor inte kommer i jobb. Men de problemen
            har vi ju. Det är det största sociala problemet på sikt att människor
            inte kommer i jobb.
          </note>
          <note>
            Ska man kunna komma i jobb måste man få sitt första jobb, och
            den stora skillnaden mellan Sverige och många andra länder är
            avsaknaden av en viss typ av jobb som vi har gjort det för dyrt
            att ha i det här landet. Det vill jag ändra på. Jag tror att fler
            ska kunna få en plats. Fler med olika kvalifikationer , fler med
            olika typer av utbildningsbakgrund och fler utrikes födda ska
            få en ärlig chans på den svenska arbetsmarknaden. Så ser det inte
            ut i dag.
          </note>
          <note type="speaker">
            Anf. 38 FREDRIK OLOVSSON (S):
          </note>
          <note>
            Herr talman! Sverige står inför stora utmaningar. Inte minst
            påverkas vi av oron i vår omvärld. Det säkerhetspolitiska läget
            i vår del av världen har försämrats sedan en tid tillbaka, och
            det är få som har lämnats oberörda av de vedervärdiga terroristattacker
            vi har kunnat se de senaste veckorna. Desto viktigare är det förstås
            att stå upp för öppenhet, demokrati och alla människors lika värde.
          </note>
          <note>
            Samtidigt får vi inte vara passiva inför de hot vi ser. Miljontals
            människor i vår omvärld kan lämna vittnesmål om vad som händer
            när nationers gränser inte respekteras, när man bombas av sin
            egen statsledning och när stater slutar fungera och föder fram
            extremistisk terror i stället för välfärd. Att få slut på konflikter,
            bidra till förtroendefulla relationer och medverka till avspänning
            i vår värld är förstås en viktig uppgift.
          </note>
          <note>
            I en orolig tid är det dock också väsentligt att vi förstärker
            vårt eget land. Det försämrade säkerhetspolitiska läget har resulterat
            i att vi nu vill stärka vår förmåga att värna vårt territorium,
            och med försvarsöverenskommelsen höjs anslagen till försvaret.
            Med denna budget ökas också resurserna till Säkerhetspolisen för
            att möta det ökande hotet från våldsbejakande extremism.
          </note>
          <note>
            Herr talman! Regeringens budget ger inte bara en ny inriktning
            för dessa anslag utan också en ny inriktning för Sverige. Genom
            gemensamma investeringar bygger vi Sverige starkare. Det är en
            budget som prioriterar jobb, skola, klimat och välfärd.
          </note>
          <note>
            När regeringen tillträdde 2014 hade de stora ofinansierade skattesänkningarna
            försvagat de offentliga finanserna. Arbetslösheten hade bitit
            sig fast på höga nivåer och skolresultaten försämrats flera år
            i rad. Det är en utveckling som måste brytas. Därför genomför
            vi nu stora reformer för fler jobb och en bättre skola. Det gör
            vi för att Sverige ska vara ett land där alla är med och bidrar.
            Fler måste jobba för att vi ska säkra vårt välstånd och vår välfärd
            i framtiden. Ett arbete att gå till är också för de flesta människor
            en förutsättning för ett fritt och oberoende liv.
          </note>
          <note>
            Samtidigt som arbetslösheten är för hög finns det fler lediga
            jobb än någonsin. Därför krävs det inte bara investeringar som
            skapar nya jobb framöver utan också kraftfulla åtgärder som förbättrar
            matchningen på arbetsmarknaden. Det krävs utbildningsinsatser,
            och det krävs investeringar både i infrastruktur som möjliggör
            pendling och i bostäder som gör att människor kan flytta till
            jobb eller studier.
          </note>
          <note>
            Och sådan politik ser vi också i den budget som vi vill rösta
            igenom. Sammanlagt investerar regeringen 5 ½ miljard i bostadssektorn
            under nästa år. Det är den stö rsta bostadspolitiska satsning
            som har gjorts på ett par decennier. För att tågen ska gå i tid
            och företagens transporter komma fram genomförs nu en 20-procentig
            ökning av järnvägsunderhållet.
          </note>
          <note>
            Om vi ställer krav på att människor ska rusta sig inför de jobb
            som växer fram måste vi också investera i de kunskaps- och utbildningsmöjligheter
            som krävs. Därför genomförs ett nytt kunskapslyft med en kraftig
            utbyggnad av högskolan, yrkeshögskolan, folkhögskolan samt komvux
            och yrkesvux. Det innebär sammanlagt nära 44 000 nya utbildningsplatser
            nästa år.
          </note>
          <note>
            Gymnasieskolans yrkesprogram är centrala för att såväl företag
            som välfärdens verksamheter ska få den kompetens som behövs och
            efterfrå ­ gas. Ungas falnande intresse för yrkesutbildning riskerar
            att göra det svårt för många branscher att hitta rätt kompetens.
            Regeringen föreslår därför ett yrkesutbildningspaket för att stärka
            utbildningarnas kvalitet och attrak ­ tionskraft. Vi ser att gymnasieexamen
            är en vattendelare på den svenska arbetsmarknaden, och därför
            satsar vi i budgeten på insatser som utbild ­ ningskontrakt och
            traineejobb som gör att fler ska kunna få sitt första jobb, kanske
            samtidigt som man läser in sin gymnasieexamen som är nödvändig
            för att man ska kunna stanna kvar på arbetsmarknaden.
          </note>
          <note>
            Sverige behöver ta till vara allas kompetens, vare sig man har
            skaffat den i Sverige eller i någon annan del av världen. Vi föreslår
            därför en valideringssatsning så att man snabbare ska kunna få
            sin utbildning och kompetens bedömd. För att de som kommer till
            Sverige så snabbt som möjligt ska komma i arbete införs också
            ett snabbspår, vilket ger snabba , effektiva vägar in i bristyrken
            och branscher med stora behov.
          </note>
          <note>
            En aktiv näringspolitik skapar jobb i hela landet, ger fler innovativa
            och växande företag och stärker den svenska exporten. För att
            Sverige ska stå väl rustat i den internationella konkurrensen
            görs flera exportfrämjande satsningar. Mer av statens riskkapital
            ska användas i företags tidiga utvecklingsskeden, och satsningar
            görs på innovation och nyindustrialise ­ ring.
          </note>
          <note>
            Vi löser ju inte vare sig matchningsproblemen på arbetsmarknaden,
            bostadsbristen eller framtida kompetenskrav med ytterligare nedskärning
            ­ ar eller kortsiktiga skattesänkningar. Nu måste vi investera
            i Sverige: i bostäder och infrastruktur, i kunskap och konkurrenskraft
            för fler jobb och ett näringsliv i absolut världsklass.
          </note>
          <note>
            Det är i skolan som grunden för mycket av detta läggs. Många
            elever möter riktigt kunniga och engagerade pedagoger som leder
            dem vidare till både kunskap och självförtroende. Men ojämlikheten
            i den svenska skolan har ökat, och allt fler går ut grundskolan
            med ofullständiga betyg. En skola där elever tillåts halka efter
            och slås ut kommer naturligtvis att stå samhället dyrt.
          </note>
          <note>
            Därför påbörjar vi nu vändningen i svensk skola. Sverige behöver
            investera mer i en skola där alla får plats och där ingen tillåts
            halka efter.
          </note>
          <note>
            För att varje elev ska få med sig grundläggande kunskaper är
            det viktigt att insatserna sätts in tidigt. Regeringen har redan
            initierat en rad tidiga insatser inom ramen för Lågstadielyftet.
            Där avsätts 2 miljarder kronor år ­ ligen för att anställa fler
            lärare i förskoleklass och lågstadiet, så att förskol ­ lärare
            och lärare får mer tid för barnen och så att klasserna kan bli
            mindre. För att minska barngrupperna i förskolan satsas ytterligare
            nära 1 miljard kronor från och med nästa år.
          </note>
          <note>
            För att höja kunskapsresultaten i skolan behöver läraryrkets
            status höjas. Vi står inför en stor lärarbrist samtidigt som söktrycket
            till lärarutbildningen är för lågt. Därför genomförs en rad reformer
            för att göra läraryrket mer attraktivt. Genom Lärarlönelyftet
            investeras 3 miljarder kronor årligen för höjda lärarlöner. Ungefär
            60 000 lärare kan därmed få en höjning av lönen med i genomsnitt
            3 000 kronor i månaden.
          </note>
          <note>
            Efter åtta år av ofinansierade skattesänkningar och ökade klyftor
            är det dags att mildra en del andra revor i välfärden. För detta
            finns i budgeten resurser till välfärd, till vård och omsorg.
            Där finns också insatser för att stärka ekonomin för landets pensionärer
            och insatser för de barn och familjer som har allra sämst förutsättningar.
            Men på längre sikt är det förstås investeringar i jobb, kunskap
            och skola som är de viktigaste insatserna för att minska klyftorna
            och skapa ett samhälle som håller ihop.
          </note>
          <note>
            Herr talman! Historiskt många människor i världen befinner sig
            på flykt. De som söker sig till Sverige gör det förstås för att
            man tycker att vårt land är tryggt och säkert.
          </note>
          <note>
            Samtidigt kan vi konstatera att Sverige har tagit ett oproportionerligt
            stort ansvar i ett europeiskt perspektiv. Fler länder måste göra
            sitt för ett solidariskt och hållbart mottagande i hela Europeiska
            unionen. Efter migrationsöverenskommelsen återkom regeringen i
            går med ytterligare förslag till åtgärder för att få ned mottagandet
            till hållbara nivåer. Tiotusentals personer som nu befinner sig
            i vårt mottagningssystem borde få möjligheten att omfördelas till
            andra länder, så att människor som kommer till Sverige och Europa
            kan få den hjälp och det stöd som man kan förvänta sig, så att
            man snabbt kan komma igång med sitt nya liv och försörja sig på
            egen hand och bidra i det nya landet.
          </note>
          <note>
            Regeringen också lagt en ändringsbudget för 2015 på kammarens
            bord eftersom antalet asylsökande har ökat kraftigt sedan budgeten
            presenterades. Det är en viktig poäng att den politik som nu presenteras
            i regeringens budget bara blir mer angelägen i det nya läget.
            Det som krävs är fler bostäder, snabbare vägar till jobb genom
            bättre validering, snabbspår till jobb för den som har en utbildning
            eller erfarenheter från bristyrken, ökade utbildningsmöjligheter
            när det krävs för att få ett jobb, insatser för bättre skolundervisnin
            g, förstärkning av socialtjänst och kraftigt höjda ersättningar
            till kommunerna som ger mer pengar till välfärd.
          </note>
          <note>
            Med den grund som lagts i form av halverade underskott har vi
            möjligheter att klara utmaningarna, att genomföra reformerna och
            få dem på plats med stabilitet och ansvar för offentliga finanser.
            Det är ett styrkebesked från Sverige i en orolig tid. Jag yrkar
            därför bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 39 ERIK ULLENHAG (L) replik:
          </note>
          <note>
            Herr talman! Jag har gång på gång försökt att ställa en fråga
            till både statsministern och finansministern, men jag har aldrig
            fått svar på den. Nu försöker jag med finansutskottets ordförande,
            Fredrik Olovsson.
          </note>
          <note>
            Kan Fredrik Olovsson nämna någon oberoende bedömare som tror
            på regeringens jobbpolitik? Det räcker med ett ja eller nej.
          </note>
          <note type="speaker">
            Anf. 40 FREDRIK OLOVSSON (S) replik:
          </note>
          <note>
            Herr talman! Jag förstår att Erik Ullenhag har synpunkter på
            den politik som vi vill bedriva. Jag har full förståelse för det.
          </note>
          <note>
            När man efter åtta år i regeringsställning inte har kunnat leverera
            den utveckling som man har utlovat, när arbetslösheten har bitit
            sig fast och skolresultaten faller, då finns det skäl att flytta
            debatten över till någonting annat.
          </note>
          <note>
            Nu försöker vi svara upp i vår ekonomiska politik mot de utmaningar
            som vi ser i Sverige. Det finns ett re kryteringsgap, det vill
            säga det skapas arbetstillfällen men arbetsgivare som vill anställa
            hittar inte den kompetens som krävs.
          </note>
          <note>
            Vi har en utbildning som inte levererar på ett sätt som gör att
            eleverna kan gå vidare till gymnasieskolan och sedan får godkända
            gymnasiebetyg. Det är en förutsättning för att Sverige ska kunna
            utvecklas på ett bra sätt framöver. Det är också en förutsättning
            för att svensk arbetsmarknad ska kunna fungera som vi vill att
            den ska fungera, så att det skapas jobb som någon kan ta, så att
            fler kan delta och så att allt högre löner kan bidra till ett
            högre välstånd.
          </note>
          <note>
            Sedan har jag noterat att Liberalerna har en annan syn på en
            hel del av dessa frågor. De vill göra stora nedskärningar på anslaget
            till bostäder, till omställningen på arbetsmarknaden, till utbildning
            som är så viktigt för att vi ska få fler jobb så att fler kan
            gå vidare till bättre jobb. Man vill också göra stora nedskärningar
            på hälso- och sjukvården.
          </note>
          <note>
            Det var sådant som Ullenhag inte gärna talade om i sitt anförande
            och som han uppenbarligen inte heller vill diskutera här och nu.
            Men ta gärna möjligheten att förklara varför den typen av nedskärningar
            skulle göra någonting bättre i Sverige!
          </note>
          <note type="speaker">
            Anf. 41 ERIK ULLENHAG (L) replik:
          </note>
          <note>
            Herr talman! Den tv-tittare eller riksdagsledamot som tycker
            att detta var svar på frågan kan räcka upp en hand. Jag ställde
            frågan: Finns det någon oberoende bedömare som granskat regeringens
            politik och som tror på er jobbpolitik?
          </note>
          <note>
            Detta är rätt fascinerande. Anledningen till att jag ställer
            frågan är att nästan alla sågar regeringens jobbpolitik. Konjunkturinstitutet,
            en statlig myndighet, pekar på att den leder till 15 000–20 000
            färre sysselsatta, vilket är allvarligt för Sverige.
          </note>
          <note>
            Det fascinerande med att det inte går att svara på frågan är
            att jag har ställt den flera gånger till såväl statsministern
            som finansministern, som båda då pratar om något helt annat, precis
            som Fredrik Olovsson. Vi som haft förmånen att någon gång sitta
            i regeringen vet att det finns rätt många duktiga tjänstemän där.
            Någon tjänsteman skulle väl ha kunnat hitta någon oberoende myndighet
            eller över huvud taget någon oberoende aktör som kunde säga att
            regeringens jobbpolitik är bra? Ni har en massa tjänstemän i partihögkvarteret
            på Sveavägen 68. Någon borde väl under alla dessa månader ha kunnat
            ange någon oberoende myndighet som tycker så? Men problemet, Fredrik
            Olovsson, är att det inte finns någon oberoende myndighet eller
            oberoende bedömare som tror på er jobbpolitik.
          </note>
          <note>
            Jag tvingas återupprepa frågan, herr talman. Kan Fredrik Olovsson
            besvara frågan? Det räcker med ja eller nej. Finns det någon oberoende
            bedömare som tror på och har pekat på att regeringens jobbpolitik
            fungerar?
          </note>
          <note type="speaker">
            Anf. 42 FREDRIK OLOVSSON (S) replik:
          </note>
          <note>
            Herr talman! Att räkna jobben innan de kommer, räkna på sina
            reformer och specificera att det ska bli 100, 1 000 eller kanske
            100 000 nya jobb, är något som var väldigt viktigt för den förra
            regeringen. Man gjorde verkligen det mycket och ofta. När sedan
            det där utvärderats mot verkligheten har resultaten blivit mindre
            smickrande. Beräkningarna har inte följts upp med en utveckling
            i Sverige av det slag som man utlovade när man gjorde reformerna.
            Verkligheten har varit rätt brutal mot den regeringspolitik som
            Erik Ullenhag representerar.
          </note>
          <note>
            Utvärderingen av den nuvarande regeringens jobbpolitik kommer
            naturligtvis successivt att synas i verkligheten genom att vi
            får fler människor i arbete. Utmaningen för den här regeringen
            är naturligtvis att den kraftiga migration vi haft i höst förändrar
            förutsättningarna och gör det mycket svårare att exempelvis nå
            ned till Europas lägsta arbetslöshet. Men vi ska inte sänka ambitionerna
            bara för det.
          </note>
          <note>
            Jag noterar också att Erik Ullenhag inte gärna berättar hur en
            bostadspolitik där det inte byggs, en borttagen omställning på
            arbetsmarknaden och nedskärningar på utbildning skulle kunna resultera
            i fler jobb och ett bättre fungerande Sverige.
          </note>
          <note type="speaker">
            Anf. 43 JAKOB FORSSMED (KD) replik:
          </note>
          <note>
            Herr talman! En bärande idé i den budget som regeringen har lagt
            på riksdagens bord är att höja skatten på jobb och företagande
            och göra det dyrare att arbeta och dyrare att anställa. För de
            skattepengar som ni tar in ökar ni det offentliga åtagandet på
            en lång rad punkter. Ni har förslag om exempelvis fri entré på
            museer och nya förändringar i sjukförsäkringen. Detta kommer att
            leda till färre i arbete och kraftigt ökade statliga kostnader.
          </note>
          <note>
            Jag skulle vilja fråga Fredrik Olovsson om han känner sig bekymrad
            för de offentliga finanserna. När man frågar expertmyndigheter
            om era förslag är det flera som återkommer till att de utgiftsökningar
            som ni föreslår riskerar att bli mycket större, till exempel på
            sjukförsäkringens område, där både kassan och Arbetsförmedlingen
            påtalar detta. Samtidigt bedöms att era förslag till skatter på
            sikt kommer att leda till lägre skatteintäkter, då de minskar
            människors benägenhet att arbeta.
          </note>
          <note>
            Ekobrottsmyndigheten pekar på detta när det gäller ROT; man kommer
            att göra vita jobb svarta igen, och därmed går staten miste om
            skatteintäkter. Ekonomistyrningsverket pekar på det när det gäller
            marginalskatter och avtrappat jobbskatteavdrag. Detta är också
            något som påpekas från expertmyndigheter när det gäller den särskilda
            löneskatten för äldre, som ni vill införa. Jag tycker att man
            ska smaka på orden: särskild löneskatt för äldre som arbetar.
            Denna skatt riskerar också att leda till lägre skatteintäkter,
            då den får den tydliga effekten att färre äldre arbetar och fler
            trycks ut i arbetslöshet.
          </note>
          <note>
            Min fråga till Fredrik Olovsson är: Hur oroad är du för de offentliga
            finanserna i det här läget?
          </note>
          <note type="speaker">
            Anf. 44 FREDRIK OLOVSSON (S) replik:
          </note>
          <note>
            Herr talman! Det är klart att vi har ett ansträngt läge i svensk
            ekonomi såtillvida att vi fortfarande har ett kvardröjande underskott
            från tidigare år. Vi har lyckats halvera det ungefär, men det
            är fortfarande ett underskott. Det innebär förvisso att vi har
            ett utrymme att ta hand om oväntade händelser innan vi hamnar
            i ett riktigt besvärligt läge. Men man ska naturligtvis ta detta
            på stort allvar. Det är därför vi finansierar våra förslag i den
            här budgeten krona för krona. Vi kan inte fortsätta att sänka
            skatterna på krita, som ni gjorde under valåret 2014. Det var
            ansvarslöst att göra på det sättet. Det visar inte minst den utveckling
            vi haft efter detta. Det hade varit bättre om underskotten då
            varit mindre, så att vi haft större marginaler i dag.
          </note>
          <note>
            Sedan måste alla finansministrar, Finansdepartementet samt ordföran
            ­ de och ledamöter i finansutskottet förstås vara väldigt noggranna
            med både utgifter och inkomster i statsbudgeten. Man måste noggrant
            följa detta över tid för att inte hamna i stora problem.
          </note>
          <note>
            Men det är också väldigt viktigt att vi nu kan göra de viktiga
            framtidsreformer som kan sätta fart på tillväxt och jobb i Sverige.
            Vi måste få fram bostäder. Vi måste få fler utbildningsplatser,
            så att vi kan sluta rekryteringsgapet och så att företag kan fortsätta
            att utvecklas. Allt detta vill Kristdemokraterna skära ned på,
            men de berättar inte gärna om konsekvenserna.
          </note>
          <note type="speaker">
            Anf. 45 JAKOB FORSSMED (KD) replik:
          </note>
          <note>
            Herr talman! Här har vi ytterligare en debattör som påstår att
            man står för nedskärningar om man inte går med på alla regeringens
            utgiftsökningar. Lägg av med det, Fredrik Olovsson!
          </note>
          <note>
            Om man har ett ansträngt läge med underskott, som man visserligen
            med hjälp av Alliansens budget uppenbarligen minskat, bör man
            väl vara extra ansvarig och extra noggrann med de offentliga finanserna.
            Det är därför jag blir lite oroad över Fredrik Olovssons brist
            på oro över att expertmyndigheter uttalat sig om regeringens reformer,
            framför allt på skatteområdet, och sagt att de inte kommer att
            ge de skatteintäkter regeringen räknar med. De kommer att ge effekten
            att färre jobb är vita och fler går över till svart sektor. De
            kommer att ge effekten att färre vill arbeta och att bidragen
            till statskassan därmed minskar.
          </note>
          <note>
            När man dessutom använder de osäkra skatteintäkterna till att
            öka de offentliga åtagandena genom att göra det gratis att gå
            på museer och göra andra gratissatsningar, som i sin tur kanske
            ökar benägenheten att nyttja den typen av tjänster, riskerar detta
            att bli ännu värre och ännu farligare. När man till råga på allt
            inte ser att vi behöver fler som arbetar längre för att klara
            pensioner, offentliga finanser och välfärdsåtaganden utan lägger
            en särskild löneskatt på äldre visar det att man tyvärr bedriver
            en felaktig ekonomisk politik och inte riktigt har de insikter
            som krävs. Nu är inte tiden för att vidta den här typen av åtgärder,
            utan nu är tiden för att vara betydligt mer varsam, inte minst
            när det gäller hur skattehöjningarna slår mot jobben.
          </note>
          <note type="speaker">
            Anf. 46 FREDRIK OLOVSSON (S) replik:
          </note>
          <note>
            Herr talman! Ni vill de facto minska utgifternas andel av vår
            ekonomi i ett läge där befolkningen växer, Jakob Forssmed. Ja,
            det leder till nedskärningar. Ni får stå för det. Ni skär ned.
            Det blir sämre. Det blir färre bostäder. Det blir mindre utbildning.
            Det blir sämre sjukvård. Det blir mindre omsorg. Det är de facto
            vad som ligger i era förslag. Ni får stå för den politiken! Vi
            kommer naturligtvis att jaga er med det, för vi ser hur stora
            behov som finns i välfärden, hur stora behov som finns av utbildning.
            Nu när vi får väldigt många nya människor som kommer till Sverige
            ser vi inte minst vilka stora behov det finns av bostäder.
          </note>
          <note>
            På alla dessa områden kan vi konstatera att den politik som ni
            bedrev under åtta år inte har levererat, inte har förberett Sverige.
            Man kan visserligen fråga sig hur man skulle ha kunnat veta att
            just det här skulle inträffa under hösten. Nej, det kunde man
            ju inte. Men redan före det hade vi den här typen av problem och
            behov, och de negligerades.
          </note>
          <note>
            Ja, nu höjer vi skatter. Vi behöver använda de inkoms ter vi
            får till viktiga framtid sinvesteringar som leder till jobb och
            välfärd. Vi måste få igång hjulen, så att fler människor bidrar
            och så att skatteintäkterna kan öka. Det är så det hänger ihop.
          </note>
          <note type="speaker">
            Anf. 47 EMIL KÄLLSTRÖM (C) replik:
          </note>
          <note>
            Herr talman! Det är med stigande fascination jag har betraktat
            de tidigare replikskiftena. Fredrik Olovssons förmåga att med
            många ord och extremt många motfrågor inte svara på någonting
            och inte ge besked om någonting är imponerande.
          </note>
          <note>
            Erik Ullenhag kräver ett mycket enkelt besked om det finns någon
            extern analytiker som godkänner och tror på regeringens jobbpolitik.
            Vi vet alla att svaret är nej. Det finns ingen sådan. Alla som
            granskar reger ingens jobbpolitik säger att den leder till färre
            jobb. Men det kommer inget svar över huvud taget.
          </note>
          <note>
            Fredrik Olovsson tar det dessutom ett steg längre och ifrågasätter
            att över huvud taget göra prognoser på någonting. Ska vi tolka
            Fredrik Olovssons inlägg i replikskiftet med Erik Ullenhag är
            det enda man kan göra när det gäller att utvärdera reformer att
            se senare. Man får se sedan hur det blev. Vi gör det, och sedan
            får vi se hur det blir.
          </note>
          <note>
            Det är ett oseriöst sätt att bedriva ekonomisk politik, och det
            är ett oseriöst sätt att bedriva jobbpolitik. Det är också belysande
            för ett regeringsalternativ och ett budgetalternativ som i jämförelse
            med dem under Alliansens tid vid makten mer eller mindre är kliniskt
            ren t från jobbprognoser och beräkningar på hur förslagen slår
            mot jobben.
          </note>
          <note>
            I replikskiftet med Jakob Forssmed säger Fredrik Olovsson att
            det hade varit bra om underskotten varit lägre tidigare år. Det
            kan man hålla med om. Det är klart att överskott alltid är bättre
            än underskott, och underskott är bättre ju mindre de är.
          </note>
          <note>
            I varenda budget Fredrik Olovsson då lade på riksdagens bord
            – Fredrik Olovsson satt i riksdagen också under den förra mandatperioden
            – var de socialdemokratiska underskotten högre än i de budgetar
            som regeringen lade fram. Socialdemokraterna ville göra av med
            mer pengar.
          </note>
          <note>
            Vad är kvar av trovärdigheten i den ekonomiska politiken om man
            säger saker som går emot det man sa för bara något år sedan och
            om man över huvud taget inte tror på prognoser?
          </note>
          <note type="speaker">
            Anf. 48 FREDRIK OLOVSSON (S) replik:
          </note>
          <note>
            Herr talman! Jag konstaterar att av de jobbprognoser som med
            stor t nit förut har utförts av de borgerliga, och då inte minst
            Anders Borg, har väldigt lite sedan visat sig stämma i praktiken.
          </note>
          <note>
            Man kan naturligtvis leva i en prognosvärld. Det gör många på
            Finansdepartementet. Det är inte helt oväsentligt. Men det är
            inte svaret på alla frågor. De tar inte in allt. Det är helt uppenbart
            att man misslyckats med detta gång på gång. Nu ställer man återigen
            sin förhoppning till mycket stora effekter av sina stora skattesänkningar.
            De n kommer inte att infrias den här gången heller.
          </note>
          <note>
            Det är förstås på det sättet att skattehöjningar kan påverka
            människor och ekonomin på ett sådant sätt att just själva höjningen
            påverkar människor så att de blir mindre intresserade av det ena
            eller det andra. Men vi får också in skatteinkomster som vi använder
            till viktiga investeringar.
          </note>
          <note>
            Man glömmer bort den delen och vad det innebär när vi bygger
            bostäder så att människor får jobb när de byggs och också kan
            flytta dit där jobben finns. Vi investerar i utbildning som gör
            att rekryteringsgapet sluts så att man kan få de anställda man
            vill ha så att företaget kan utvecklas och man kan ta in en order
            till.
          </note>
          <note>
            Om man inte glömmer bort den delen av kalkylen blir det inte
            mycket kvar av gnället om att vi har en jobbpolitik som skulle
            vara för dålig. I slutänden spelar det inte så stor roll vilka
            prognoser man har gjort. I slutänden är det verkligheten som man
            utvärderas mot.
          </note>
          <note>
            När ni utvärderades i valet senast var det inte något som var
            till er fördel. Det hängde förstås ihop med att Anders Borgs prognoser
            alltid såg förskräckligt bra ut men att verkligheten aldrig svarade
            upp mot dem.
          </note>
          <note>
            (Applåder)
          </note>
          <note type="speaker">
            Anf. 49 EMIL KÄLLSTRÖM (C) replik:
          </note>
          <note>
            Herr talman! Jag har en annan fråga som det förhållandevis enkelt
            går att svara på om man vill. Ser Fredrik Olovsson något annat
            land i Europa som lyckades bättre under finanskrisen med att skapa
            fler jobb? Fredrik Olovsson talar om verkligheten. Låt oss då
            använda verkligheten som utvärderingsmått.
          </note>
          <note>
            Det kom i runda slängar till 340 000 nya jobb under Alliansens
            tid vid makten. Finns det något annat land i Europa som kan visa
            ett sådant netto givet de förutsättningar och den mycket tuffa
            konjunktur vi hade?
          </note>
          <note>
            Fredrik Olovsson försvarar nu tanken att man kan prognostis era
            framöver och kan göra beräkningar på hur förslag slår, och det
            tycker jag är bra. Jag kan förstå motviljan att göra detta. När
            Finansdepartementet för ett år sedan gjorde ett försök till detta
            och skrev hur man betraktade att förslagen skulle slå var man
            tvungen att svart på vitt skriva att skatteförslagen som lades
            fram i budgetpropositionen kommer att slå mot tillväxt och sysselsättning.
            Så pass ärlig var man faktiskt.
          </note>
          <note>
            Även om den meningen numera har suddats ut är förslagen kvar.
            Förslagen som ledde till denna bekännelse är kvar, men bekännelsen
            är borta. Vi kan också se på långtidsprognoserna. Vi ser att regeringen
            själv inte bedömer att den strukturella arbetslösheten kommer
            att förbättras särskilt mycket under den kommande mand atperioden
            och under den tid för vilken den sätter upp sina djärva mål. Läser
            man budgetpropositionen ser man att den är betydligt ärligare
            och tydligare än vad Fredrik Olovsson är.
          </note>
          <note>
            Det Sverige behöver är en jobbpolitik som innebär att jobben
            växer fram. Det tillkom 340 000 nya jobb på åtta år. Vi behöver
            mer av den varan. Vi behöver fler växande företag och fler arbetstillfällen.
            Det är vad vi måste tillbaka till.
          </note>
          <note type="speaker">
            Anf. 50 FREDRIK OLOVSSON (S) replik:
          </note>
          <note>
            Herr talman! Det är klart att budgetpropositionen är något mer
            omfattande än vad en debatt i kammaren är. Det finns mycket mer
            där att tala om. Det gör det också i Centerpartiets budgetmotion.
            Emil Källström har valt att inte alls tala om sin stora nedskärningslista.
          </note>
          <note>
            För att behålla Maud Olofssons stora reform i svensk politik
            – nämligen de ineffektiva sänkningarna av arbetsgivaravgifterna
            för ungdomar, som inget annat borgerligt parti tror på – har ni
            en rejäl nedskärningslista.
          </note>
          <note>
            Ni säger nej till sänkt skatt för pensionärer och ökad rättvisa.
            Ni säger nej till satsningarna på skola och högre lärarlöner.
            Ni skär ned i äldreomsorgen. Ni säger nej till jobb och utbildningsmöjligheter
            för arbetslösa. Ni skär ned i investeringarna till bostadsbyggandet.
          </note>
          <note>
            Det är säkert trevligare att tala om prognoser för någon annans
            budget än att berätta om vilka effekter just detta kommer att
            få på jobb, sammanhållning och utveckling i Sverige. Ni har inte
            svaren på de stora utmaning ­ ar som Sverige har. Ni har framför
            allt skattesänkningar.
          </note>
          <note type="speaker">
            Anf. 51 JANINE ALM ERICSON (MP):
          </note>
          <note>
            Herr talman! Köpenhamn , Garissa i Kenya, Beirut , Paris och
            Bamako i Mali. Under det här året har världen bevittnat flera
            avskyvärda terrordåd. Många människor har mist livet eller skadats,
            många fler sörjer. A ndra blir rädda eller arga. Världen blir
            en kallare plats. Därför är alla handlingar av stöd och enighet,
            allt stöd för fred, frihet, demokrati och humanism så viktig a
            och så avgörande för hur samhället ska utvecklas.
          </note>
          <note>
            Den här hösten kommer också att gå till historien som den då
            Europas och Sveriges solidaritet med människor på flykt sattes
            på sina svåraste prov hittills. Över hela landet uträttar människor
            storverk för att på ett värdigt sätt ta hand om alla som kommer
            till vårt land. I denna tid då vi som politiker måste fatta väldigt
            tuffa beslut är rätten att söka asyl trots det orubblig . D en
            ger vi inte avkall på.
          </note>
          <note>
            Herr talman ! D et här är en tid för allvar och samling kring
            våra gemensamma värderingar. Det är inte en tid för stridigheter
            utan en tid för ansvar. D et är enighet och samling som är det
            bästa sättet att möta den allvarliga situationen i vår omvärld.
          </note>
          <note>
            Budgeten vi ska besluta om i dag innehåller stora investeringar
            på regeringens tre prioriterade områden: klimatet, skolan och
            jobben. Det är investeringar för ett starkare Sverige som kan
            möta framtidens utmaningar.
          </note>
          <note>
            Herr talman! Två gånger i år har Paris drabbats av avskyvärda
            terrorhandlingar. Men staden Paris ska inte få förknippas med
            våld och terror. I stället ska staden stå för hopp och för framgång
            i kampen för en hållbar värld. Om bara några dagar inleds FN:s
            internationella klimatkonferens i Paris. Vi i Miljöpartiet, liksom
            miljöministern och hela regeringen , hyser stort hopp om ett bra
            avtal .
          </note>
          <note>
            Det kan vi göra därför att alla länder och allt fler har insett
            allvaret. Tiden för misslyckanden och ursäkter är sedan länge
            förbi. Det är tid för ansvar.
          </note>
          <note>
            Inför klimattoppmötet i Paris har regeringen arbetat för ett
            avtal som ska vara globalt, rättvist och rättsligt bindande och
            som ska hålla den globala uppvärmningen så långt under två grader
            som möjligt. Vi ska skärpa Sveriges egen klimatpolitik, och vi
            ska samarbeta med de länder i världen som strävar åt samma håll.
            Sverige ska bli ett av världens första fossilfria välfärdsländer.
            Det löftet gav statsminister Stefan Löfven i regeringsförklaringen
            tidigare i år. Regeringens klimatarbete är både lokalt och globalt.
            Det så kallade klimatklivet ger pengar till lokala klimatinvesteringar,
            och i stadsmiljöavtalet finns pengar att söka för den som vill
            satsa på kollektivtrafik. Klimatarbetet i fattiga länder ska få
            stöd av FN:s gröna fond.
          </note>
          <note>
            Miljöskatter är ett viktigt verktyg för att nå ett hållbart samhälle.
            Men under de senaste åren har deras styrande effekt minskat. Vi
            vill i stället att den styrande effekten ska öka. Därför föreslår
            också regeringen en höjning av energiskatten och flera andra miljöskatter.
          </note>
          <note>
            Solceller kommer att spela en viktig roll i ett framtida hållbart
            energisystem. Regeringen vill gynna utbyggnaden av solenergi,
            och därför höjs stödet till solinvesteringen kraftigt. Tusentals
            hushåll och företag som redan står i kö kan nu förverkliga sina
            planer. Regeringen satsar också mer pengar på elbilar och elbussar
            för att främja cykling, hållbar konsumtion, miljöteknik och metangasreducering.
          </note>
          <note>
            Framgångar vid klimattoppmötet i Paris är nödvändiga för att
            hejda den globala uppvärmningen, men också för att förhindra humanitära
            katastrofer på grund av översvämningar och andra extrema väderhändelser.
          </note>
          <note>
            Herr talman! Malala Yousafzai, förkämpe för flickors rätt till
            utbildning och även mottagare av Nobels fredspris, lär ha sagt:
            Med vapen kan man döda terrorister, men med utbildning kan man
            döda terrorism. Det är värt att ha i minnet dessa mörka dagar
            när terrorhandlingar leder till krav på att vi ska svara med mer
            vapen och mer dödande.
          </note>
          <note>
            Utbildning gör fred möjlig. Den utrotar fattigdom och är en förutsätt
            ­ ning för demokrati. Utbildning är nyckeln till så mycket, inte
            bara i fattiga länder som Malalas hemland Pakistan utan också
            i vårt land. Utbildning ökar jämställdheten, den bygger framtidstro
            och den minskar utanförskap och arbetslöshet. Därför är skolan
            ett av regeringens och Miljöpartiet s pri ­ oriterade områden.
          </note>
          <note>
            Trots att många elever möter en riktigt bra skola med kunniga
            och engagerade lärare står den svenska skolan inför stora utmaningar.
            Resultaten har sjunkit under många år, skolan har blivit alltmer
            ojämlik och bristen på lärare är ett allvarligt problem. Vi måste
            vända den utvecklingen.
          </note>
          <note>
            Nyckeln till detta är skickliga och engagerade lärare. Läraryrket
            måste åter bli ett attraktivt yrke. Därför investerar regeringen
            nu fl era miljarder i det så kallade L önelyftet.
          </note>
          <note>
            Regeringen ger mer resurser till skolor som har svaga studieresultat
            och tuffa förutsättningar. Vi höjer ersättningen till kommuner
            som tar emot asylsökande barn i skolan och satsar på mer personal
            på fritis.
          </note>
          <note>
            Varje elev ska få en ärlig chans att lyckas i skolan. Då krävs
            att varje elev får den tid han eller hon behöver med sin lärare,
            att undervisningen anpassas till elevens förutsättningar och att
            stöd sätts in så snart som det behövs. Därför investerar regeringen
            i fler anställda i lågstadiet och fler speciallärare.
          </note>
          <note>
            Dagens och morgondagens arbetsmarknad kräver gymnasieutbildning.
            Därför investerar regeringen i den gymnasiala yrkesutbildningen
            och inför rätt till komvux för att alla som vill ska kunna sl
            utföra sin gymnasieutbildning. Steg för steg ska vi vända utvecklingen
            i den svenska skolan. Det handlar om jämlikhet, jämställdhet och
            framtidstro.
          </note>
          <note>
            Herr talman! Det saknas inte jobb att göra i Sverige. Det behövs
            fler bostäder, järnvägen måste rustas upp och i vården och skolan
            behövs många fler händer. Ändå står alltför många utanför arbetsmarknaden.
            Det gäller både bland dem som har bott i Sverige i hela sitt liv
            och bland dem som kommit hit nyligen. Alla människor som kan arbeta
            ska också ha ett arbete, med bra villkor och en lön som man kan
            leva på. Därför investerar regeringen i åtgärder som ger jobb,
            i fler och växande företag och i matchning och kompetensutveckling.
          </note>
          <note>
            I budgeten finns åtskilliga miljarder för att bygga fler små,
            billiga och energieffektiva hyresrätter och för att rusta upp
            slitna hyresrätter i miljonprogramsområdena. Det är den största
            bostadssatsningen på över 20 år. Det kommer att ge frihet åt unga
            som i dag tvingas flytta runt mellan kompisars soffor. Det ger
            möjlighet för nyanlända att etablera sig och för fler att flytta
            dit där jobben finns.
          </note>
          <note>
            Underhållet av järnvägen och stödet till kollektivtrafiken stärks.
            Trafikverket har räknat ut att tågförseningarna kostar samhället
            omkring 5 miljarder kronor per år. Investeringar i tågtrafiken
            skapar förutom bättre tågtrafik också jobb. De bidrar till bättre
            möjligheter för företagen och är dessutom nödvändiga för att klara
            klimatutmaningen. Vi vill att resenärer och företag ska kunna
            lita på järnvägen. Därför satsar regeringen pengar så att man
            snabbare kan byta ut allt det där som krånglar, som kontaktledningar,
            växlar, ställverk och räls.
          </note>
          <note>
            Att nästan 400 000 människor står arbetslösa samtidigt som det
            finns fler lediga jobb än någonsin är ett enormt slöseri. Med
            den här budgeten skapas många nya tillfällen för utbildning och
            matchning så att människor kan ta de jobb som finns, de som växer
            fram och de som kan skapas av den som har rätt utbildning. Så
            bygger vi Sverige starkare.
          </note>
          <note>
            Herr talman! Många människor kommer nu till Sverige på flykt
            från krig och förföljelse. Vi kan alla vara stolta över att vi
            bemöter dem med medmänsklighet och respekt för deras rättigheter.
          </note>
          <note>
            I höstens budget svarar regeringen på de utmaningar som mottagandet
            innebär. Jobb och utbildning är det viktigaste för att etablera
            sig i ett nytt land. Därför ska det gå snabbare att värdera, validera,
            utländsk utbildning och erfarenhet. De som har jobberfarenheter
            som vi har brist på i Sverige ska få ett snabbspår in på arbetsmarknaden.
            Skola och vuxenutbildning får kraftiga förstärkningar. Vi kommer
            att behöva göra mer, men detta är en början.
          </note>
          <note>
            I den ändringsbudget som kommer finns en förstärkning på ca 10
            miljarder kronor till kommuner, landsting och regioner. Det är
            pengar som ska hjälpa dem att möta de mest akuta utmaningarna
            som mottagandet av flyktingar har inneburit den här hösten.
          </note>
          <note>
            Vi har mött mycket svåra utmaningar, och händelseutvecklingen
            går fort. För oss i Miljöpartiet är det helt avgörande att vi
            i Sverige trots det fortsätter att stå stadigt och värnar människors
            rätt att söka asyl i vårt land. Så bör Sverige svara på utmaningen:
            med medmänsklighet och tro på framtiden.
          </note>
          <note>
            Med detta vill jag yrka bifall till utskottets förslag i betänkandet.
          </note>
          <note type="speaker">
            Anf. 52 OSCAR SJÖSTEDT (SD) replik:
          </note>
          <note>
            Herr talman! Efter lite drygt ett år vid makten står det ganska
            klart och tydligt att det viktiga för Miljöpartiet är att behålla
            makten – inte det politiska sakinnehållet. För den som tvekar
            blev detta extra tydligt i går. Jag måste själv säga att den ideologiska
            och intellektuella stringensen i Miljöpartiets agerande inte är
            helt påtaglig. Jag tror också att detta är något som väljarna
            kommer att straffa er för i kommande val.
          </note>
          <note>
            Det är förvisso inte mitt problem. Däremot är jag oroad över
            det faktum att sedan Miljöpartiet tog över ansvaret för biståndspolitiken
            har Sverige slagit rekord vad gäller andelen bistånd som över
            huvud taget aldrig lämnar Sveriges gränser utan som fastnar i
            Migrationsverkets budget. Jag noterar också hur regeringen nu
            har försökt sätta en gräns eller ett tak för hur långt man får
            gå med de så kallade flyktingavräkningarna. Givet Miljöpartiets
            agerande hittills i regeringsställning måste jag ändå ställa frågan:
            Hur viktig är denna gräns för Miljöpartiet?
          </note>
          <note>
            När, inte om, finansministern konstaterar att hon behöver mer
            pengar för att finansiera invandringen, vilket kommer att ske
            redan nästa år och därmed öka andelen avräkningar i biståndsbudgeten
            – kommer då Miljöpartiet att ta ansvar och att entlediga sina
            statsråd och att lämna regering ­ en?
          </note>
          <note type="speaker">
            Anf. 53 JANINE ALM ERICSON (MP) replik :
          </note>
          <note>
            Herr talman! Jag kan fullt ut förstå att Oscar Sjöstedt inte
            har någon som helst möjlighet att förstå Miljöpartiets politik
            eller avgöranden. Våra värderingar när det gäller flyktingpolitiken
            står så oerhört långt ifrån var ­ andra att det inte kan vara
            lätt att sätta sig in i vad vi tycker.
          </note>
          <note>
            Miljöpartiet värnar tydligt asylrätten. Oscar Sjöstedt stod i
            talarstolen förut och sa att han vill stänga gränsen. Det är två
            helt oförenliga ståndpunkter. När det gäller budgeten och frågan
            om biståndet och avräkningarna ligger det i det här budgetförslaget
            avräkningar på ca 20 procent. I dag har det också meddelats att
            det finns en överenskommelse om att de inte kommer att överstiga
            30 procent. Det är där vi befinner oss.
          </note>
          <note>
            Begäran att jag ska stå i talarstolen och tala om för Oscar Sjöstedt
            var Miljöpartiets moraliska gräns går tycker jag är under all
            kritik när vi har sett att Sverigedemokraternas moraliska gräns
            går i ett helt annat universum.
          </note>
          <note type="speaker">
            Anf. 54 OSCAR SJÖSTEDT (SD) replik:
          </note>
          <note>
            Herr talman! Jag pratar inte om asylrätten; det är en helt annan
            diskus ­ sion. Vi är överens om att vi inte är överens, och det
            är väl en bra början.
          </note>
          <note>
            Jag kan inte förstå hur det här kan vara en vettig prioritering
            även om man rent formellt inte bryter mot några regelverk genom
            att göra på det här sättet. Det finns en himla massa saker man
            kan göra som rent formellt är tillåtna men som fortfarande är
            väldigt dumma att göra.
          </note>
          <note>
            Hur kan det vara vettigt att ta pengar från den internationella
            biståndsbudgeten, som syftar till att hjälpa människor som har
            det svårt i tredje världen, till att finansiera fortsatt invandring
            till Sverige? Jag fattar inte prioriteringen. Vore det inte mycket
            rimligare att göra precis tvärtom? Lyssnar regeringen över huvud
            taget på sina myndighetschefer? Har regeringen noterat att exempelvis
            Sida säger: Vad får det för konsekvenser när man tar pengar från
            de här människorna i tredje världen och ger dem till Migrationsverket
            i Sverige?
          </note>
          <note>
            Kommer Miljöpartiet välja att lämna regeringen när, inte om,
            finansministern troligen redan nästa år kommer att behöva öka
            avräkningarna för att finansiera invandringen till Sverige?
          </note>
          <note type="speaker">
            Anf. 55 JANINE ALM ERICSON (MP) replik:
          </note>
          <note>
            Herr talman! Som jag sa tidigare tänker jag inte resonera kring
            den frågan, eftersom vi nu pratar om det budgetförslag som föreligger
            och som vi ska fatta beslut om i dag. Det finns saker som jag
            inser att Oscar Sjöstedt inte förstår när det gäller det här med
            att göra olika avräkningar. Det budgetförslag som Sverigedemokraterna
            har liggande på bordet innebär massiva nedskärningar. Han själv
            säger att de inte görs i välfärden, men vad ska han göra med de
            människor som de här pengarna är lagda till kommunerna för att
            hjälpa?
          </note>
          <note>
            Effekten av Sverigedemokraternas ekonomiska politik kommer att
            bli att vi får hämta alla med polis, skicka dem ut ur landet och
            sedan sätta upp stängsel utmed varenda centimeter av vårt land.
            Det kommer att kosta pengar som inte finns med i deras förslag.
            90 miljarder är effekten när de drar in pengar från kommuner och
            landsting. Det är pengar som kommer att saknas i de verksamheterna.
            Oscar Sjöstedt säger: Nej, vi menar inte så. När ert budgetförslag
            lades fram försökte vi få klarhet i vad den otroligt stora sänkningen
            till kommunsektorn innebar och fick inget svar. Det var omöjligt
            att från Sverigedemokraternas kansli få svar på hur den uträkningen
            gick ihop. Det vore positivt om Oscar Sjöstedt kunde ge oss en
            förklaring nu på ett lite mer detaljerat sätt än han gjorde i
            ett tidigare debattinlägg.
          </note>
          <note>
            När det gäller pengar till människor på flykt och som behöver
            hjälp tycker vi att alla stenar måste vändas på för att vi ska
            ha ett bra flyktingmottagande i Sverige, men vi tycker också att
            vi ska fortsätta ha en ambitiös biståndspolitik som hjälper de
            människorna.
          </note>
          <note type="speaker">
            Anf. 56 JAKOB FORSSMED (KD) replik:
          </note>
          <note>
            Herr talman! Tack, Janine Alm Ericson, för ett intressant inlägg!
            Det finns mycket i det att ta fasta på vad gäller medmänsklighet
            och framtidstro, som kommer att vara helt avgörande för att klara
            att ta Sverige och även Europa genom kriser som vi ser. Jag vill
            ändå peka på några svagheter som jag tycker finns i budgeten och
            i det miljöpartistiska resonemanget.
          </note>
          <note>
            Det finns något med Miljöpartiet och skattefrågor som inte riktigt
            funkar. En sak är det absurda, som jag har tagit upp många gånger
            med Janine Alm Ericson, i att lägga skatt på givmildhet, trots
            att ideella organisationer vädjar om att inte göra detta för att
            de ser att 250 miljoner kronor försvinner ur deras verksamhet
            efter årsskiftet. Det sker dessutom i den kris som vi har just
            nu då vi behöver mer engagemang och medmänsklighet.
          </note>
          <note>
            Jag har också läst i Aftonbladet att Janine Alm Ericson vill
            göra upp om skattepolitik med Liberalerna. Jag har gjort upp med
            Liberalerna många gånger. Det är ett parti som man kan göra upp
            om saker med. De har sina problem och sina brister att hantera,
            men i grunden går det att göra upp med dem om jobbreformer.
          </note>
          <note>
            Janine Alm Ericson skriver i den här artikeln att hon vill skatteväxla
            och att Miljöpartiet länge har drivit frågan om sänkta arbetsgivaravgifter.
            Hur då? Det ni driver nu är att de ska höjas med 20 miljarder
            för unga. Det är en chockhöjning av arbetsgivaravgifterna. Hon
            är också oroad över marginalskatterna och vill diskutera att ta
            bort värnskatten. I verkligheten, i den budget ni lägger fram,
            är det kraftigt höjda marginalskatter för lärare och specialistsjuksköterskor
            med flera. Janine Alm Ericson skriver att Miljöpartiet vill titta
            brett på incitamenten att jobba i Sverige, och på riksdagens bord
            lägger ni förslag om särskild löneskatt för äldre som gör det
            kraftigt mindre lönsamt för företag att anställa äldre personer.
          </note>
          <note>
            Det ni säger och det ni gör är helt tvärtemot varandra. Ni säger
            att ni vill ha fler tjänstejobb, och så lägger ni fram förslag
            om att inskränka RUT. Hur går det här ihop, Janine Alm Ericson?
          </note>
          <note type="speaker">
            Anf. 57 JANINE ALM ERICSON (MP) replik:
          </note>
          <note>
            Herr talman! Jag är glad att Jakob Forssmed inledde med att vi
            behöver ta gemensamma beslut framåt och stå starka i den svåra
            tid som nu kommer.
          </note>
          <note>
            När det gäller skattefrågor hoppas jag att jag kan rät a ut några
            av frågetecknen. Först och främst vill jag ta upp det här med
            skatt på givmildhet. Jakob Forssmed har redan i tidigare replikskiften
            varit upprörd över att vi säger att de gör nedskärningar fast
            de inte gör några nedskärningar bara för att de inte går med på
            det. Då kan vi konstatera att det inte ligger någon skatt på givmildhet
            heller i regeringens förslag. Det finns däremot ett borttaget
            skatteavdrag. Alla de pengar som regeringen tidigare har fått
            in på de avdragen går tillbaka till civilsamhället. Dessutom har
            vi lagt fram en ändringsbudget där det går ytterligare pengar
            till civilsamhället. Vi tycker att det är oerhört viktigt att
            stärka alla som jobbar hårt för att vi ska ha ett värdigt mottagande
            i Sverige och alla som jobbar hårt för att vi ska ha en internationell
            solidaritet.
          </note>
          <note>
            Ja, det stämmer att vi ser mycket positivt på Liberalernas förslag
            om en skatteöversyn. Som Jakob Forssmed konstaterade står mycket
            av det som vi vill driva och det som vi kan tänka oss att ha uppe
            på bordet redan i artikeln i Aftonbladet. Jag tror inte att vi
            i den här kammaren och under den här budgetdebatten ska lyfta
            upp andra skatteförslag, men bara det som Jakob Forssmed pekar
            på visar att vi behöver ta ett större grepp och se hur vi kan
            ha ett skattesystem som klarar framtidens utmaningar på många
            olika sätt.
          </note>
          <note type="speaker">
            Anf. 58 JAKOB FORSSMED (KD) replik:
          </note>
          <note>
            Herr talman! Janine Alm Ericson säger att det här inte är tiden
            eller platsen att lyfta fram andra skatteförslag. Men det är ju
            hit ni kommer med era skatteförslag. Det är hit ni kommer med
            höjda arbetsgivaravgifter. Det är hit ni kommer med försämringar
            i RUT. Det är hit ni kommer med särskild löneskatt för äldre.
            Det är hit ni kommer med kraftigt höjda marginalskatter för personer
            som arbetar. Allt det är sådant som ni pekar på och menar att
            ni inte är för utan i stället vill gå i andra riktningen. Ni sitter
            i regering en och lägger fram förslag som är tvärtemot det som
            ni skriver i debattartiklar i Aftonbladet att ni vill göra. Det
            är klart att det ska debatteras i Sveriges riksdag.
          </note>
          <note>
            Vi kristdemokrater föreslår höjd skatt på kemikalier för att
            finansiera lägre skatt på jobb, men ni föreslår höjd skatt på
            jobb. Vi föreslår höjd skatt på sopförbränning för att tvinga
            fram mer återvinning, och ni föreslår höjd skatt på hantverksjobb.
            Vi föreslår höjt koldioxidbelopp i fordonsskatten för att styra
            mot mer miljövänliga bilar, och ni föreslår att fler ska betala
            statlig jobbskatt. Vi föreslår sänkt moms på enklare reparationstjänster,
            och ni föreslår höjd skatt på RUT-tjänster.
          </note>
          <note>
            Detta är två helt olika sätt att möta den verklighet som Janine
            Alm Ericson pratar om. Ska vi klara framtiden måste vi sänka skatten
            på arbete och göra tjänster billigare, inte dyrare, som era förslag
            innebär.
          </note>
          <note>
            Det är bra att man har en uppfattning, att man har mål. Men om
            man lägger fram förslag som går tvärtemot det som man säger sig
            stå för får man problem med förslagens relation till verkligheten.
          </note>
          <note>
            Vad gäller skatt på givmildhet kan Janine Alm Ericson kalla det
            för vad som helst. Men faktum kvarstår; det kommer att bli högre
            skatt på gåvor efter årsskiftet. Faktum kvarstår; ideella organisationer
            vädjar om att detta förslag inte ska genomföras. Men ni gör det
            i alla fall.
          </note>
          <note type="speaker">
            Anf. 59 JANINE ALM ERICSON (MP) replik:
          </note>
          <note>
            Herr talman! Jag konstaterar att Jakob Forssmed får kalla saker
            vad han vill men de som debatterar mot honom ska hålla sig till
            ett visst sätt att tala.
          </note>
          <note>
            Den budget och det förslag som vi debatterar här i dag och som
            ligger på bordet står vi bakom helt och fullt. Men Jakob Forssmeds
            uppräkning av de olika skatterna och de olika läger vi står i
            visar att vi kanske behöver en större översyn. Då kan vi titta
            på vad som är relevant i den situation som Sverige nu står inför
            och vad som kommer att vara bättre i framtiden. Det känns som
            att vi har varit mer öppna och intresserade av nya lösningar än
            Kristdemokraterna har varit.
          </note>
          <note>
            I fråga om just höjda arbetsgivaravgifter för unga är det fascinerande
            att de borgerliga fortfarande försvarar den reformen, trots att
            man har sett ett ganska litet resultat.
          </note>
          <note>
            När det gäller kemikalieskatten välkomnar vi det förslaget. Det
            är bara på det sättet att det ligger för utredning nu. Det har
            tidigare visat sig att det inte kommer att gå att genomföra så
            snabbt som föreslås från flera borgerliga håll. Därför ber vi
            att få återkomma i den frågan. Men vi ser positivt på den inriktningen.
          </note>
          <note type="speaker">
            Anf. 60 EMIL KÄLLSTRÖM (C) replik:
          </note>
          <note>
            Herr talman! Efter mitt anförande begärde Janine Alm Ericson
            replik på mig. Parallellt med att jag svarade på Janine Alm Ericsons
            frågor försökte jag ställa motfrågor. De handlade om regeringens
            agerande när EU nu ska sätta nya utsläppsgränser för fordon som
            ska gälla framöver.
          </note>
          <note>
            Regeringen har fått kritik från oss men också från Janine Alm
            Ericsons partikamrater i Europaparlamentet. Där har Sverige drivit
            på för att vi inte ska vara så ambitiösa som vi borde vara. Sverige
            har i stället drivit på för att tillåta högre utsläppsgränser
            än EU-kommissionen har föreslagit och än vi borde göra i sak.
            Jag vill kommentera detta, för det kan väl omöjligen vara Miljöpartiets
            eller regeringens politik.
          </note>
          <note>
            I förra replikskiftet talade vi om grön skatteväxling. Jag tänkte
            fortsätta på det temat. Det handlar delvis om att på ett klokt
            sätt höja miljöskatter för att få utrymme för att sänka skatten
            på jobb och företagande. Det är en princip som vi har varit överens
            om och som Centerpartiet står fast vid men som Miljöpartiet tyvärr
            har tvingats överge till följd av Vänsterpartiets och Socialdem
            okraternas skattehöjarpolitik i fråga om jobb och företagande.
          </note>
          <note>
            Men det handlar också om vilka miljöskatter man föreslår. Det
            som regeringen och Miljöpartiet nu ställer i utsikt är dels en
            världsunik skatt på böndernas gödsel, dels en skatt på avstånd
            i sig, i form av en kilometer ­ skatt. Det är inte en skatt på
            utsläpp utan skatt på varje kilometer tung trafik – lastbilar
            – kör, oavsett om de kör med den smartaste, renaste tekniken eller
            den som skitar ned mest.
          </note>
          <note>
            Det är en politik som slår mot landsbygden. Det är ytterligare
            ett sätt att tvinga fram nedläggningar av världens modernaste
            och miljövänligaste jordbruk, det svenska. Varför denna okloka
            miljöpolitik, Janine Alm Ericson?
          </note>
          <note type="speaker">
            Anf. 61 JANINE ALM ERICSON (MP) replik:
          </note>
          <note>
            Herr talman! Jag vet inte om Centerpartiet ska stå här och fråga
            efter minst ansvariga miljöpolitik. I vårt tidigare replikskifte
            konstaterade vi ju att Centerpartiet säger nej till höjda energiskatter.
            Det är något som näringslivet efterfrågar för att få ett hårdare
            tryck i omställningen. Centerpartiet talar i stället om olika
            delar av budgeten som de tycker sig kunna framhålla på ett bra
            sätt. Men det visar sig att Centerpartiet inte har någon egentlig
            politik i sin budget för att minska klimatutsläppen och öka arbetet
            för en bättre miljö.
          </note>
          <note>
            Emil Källströms favorituttryck för dagen verkar vara duttpolitik
            . Men jag ser hellre poster som gör skillnad än ingenting alls.
          </note>
          <note>
            Jag vill vända på det och fråga Emil Källström vad Centerpartiet
            tänker göra för att få ned utsläppen. Vad har Centerpartiet självt
            att komma med, om regeringens alla förslag är så dåliga?
          </note>
          <note type="speaker">
            Anf. 62 EMIL KÄLLSTRÖM (C) replik:
          </note>
          <note>
            Herr talman! Låt mig först svara på frågan. Centerpartiet lägger
            fram den mest ambitiösa politiken för en grön skatteväxling där
            jobb och företagande blir billigare. Det finansieras genom att
            skatten på miljöförstörande verksamheter höjs. Vi har en mängd
            förslag. Totalt handlar det om dryga 20 miljarder i grön skatteväxling
            under de närmaste fyra åren. Där har du svaret, Janine Alm Ericson.
          </note>
          <note>
            Jag ställde två frågor. Och nu är det jag som har begärt replik
            på dig. Det är jag som ställer frågor till dig, Janine Alm Ericson.
            Jag hoppas att turen upp till podiet ska vara värd besväret. Jag
            vill nämligen gärna veta varför regeringen agerar på ett sådant
            sätt i Bryssel att vi får lägre utsläppsgränser på ett europeiskt
            plan.
          </note>
          <note>
            När det verkligen gäller, när det betyder någonting på riktigt,
            när vi talar om hur Europeiska unionen med 28 länder ska agera,
            då agerar Miljöpartiet och Socialdemokraterna på ett sådant sätt
            att ambitionsnivån sänks. Hur kan detta komma sig? Jag har frågat
            tre gånger; nu blir det den fjärde. Jag vill ha ett svar på detta.
            Det vill dina partikamrater i Europaparlamentet också. De är lika
            kritiska.
          </note>
          <note>
            Samma sak gäller i fråga om miljöskatter och miljöåtgärder. Vi
            måste fokusera på det som ger resultat. En hel del av de skatteförändringar
            som ni aviserar och som ni kallar för miljöskatter handlar om
            att tvinga ut världens mest moderna och miljövänliga jordbrukare
            till förmån för utländsk produktion som har betydligt sämre miljöstandard.
            Det handlar om att införa en kilometerskatt, alltså en skatt på
            avstånd i sig och inte på utsläpp.
          </note>
          <note>
            Det är antiintellektuella förslag som totalt sett – miljöproblemen
            är globala – innebär större miljöpåverkan, större miljöbelastning
            och sämre miljöpolitik. Vi måste göra rätt saker. Vi måste leverera
            när det verkligen gäller – i Bryssel, i Paris, var det än må vara.
            Och vi måste välja de styrmedel som leder rätt. Miljöpartiet misslyckas
            med båda.
          </note>
          <note type="speaker">
            Anf. 63 JANINE ALM ERICSON (MP) replik:
          </note>
          <note>
            Herr talman! Jag noterar att Emil Källström även ställer frågor
            om min frågeställning. Men jag ska gärna svara gällande de nya
            utsläppsgränserna. Det finns två svar egentligen.
          </note>
          <note>
            Förändrade mätmetoder gör att kraven inte blir lättare. Men det
            kan se ut på det sättet, utifrån siffrorna. Det betyder i sak
            en skärpning. Det vet man om man kollar upp det lite mer än genom
            att bara följa mediebilden.
          </note>
          <note>
            Det är även på det sättet att vi röstade ja till förslaget som
            ligger på bordet nu eftersom det innebär att det går snabbare
            och enklare för industrin att ställa om. Och det ger bättre effekter
            på kort sikt. Det tycker vi är viktigt.
          </note>
          <note>
            Centerpartiet talar ofta om grön skatteväxling. Men bara skattesänkningar
            är inte grön skatteväxling, oavsett hur många gånger du säger
            det, Emil Källström.
          </note>
          <note>
            I övrigt är jag också glad över att vi verkar vara överens om
            att ta krafttag i både klimat- och miljöpolitiken. Jag hoppas
            att vi kan hitta samarbe ­ ten om det framöver.
          </note>
          <note type="speaker">
            Anf. 64 ULLA ANDERSSON (V):
          </note>
          <note>
            Herr talman! Sverige kan göra investeringar och bygga ut välfärden
            samtidigt som vi välkomnar människor från andra länder. Vår moderna
            historia visar att dessa ambitioner inte utesluter varandra. Det
            är snarare tvärtom. De går hand i hand. Investeringar och utbyggd
            välfärd är det bästa svaret på dagens flyktingsituation. Att många
            människor kommer samtidigt innebär självklart stora utmaningar
            för mottagningssystemen. Och det kräver stora insatser här och
            nu. Men vi måste också se långsiktigt.
          </note>
          <note>
            Sverige har länge varit ett land som många människor har sökt
            sig till. Vi har i flera perioder tidigare tagit emot många. Samtidigt
            har vi byggt upp en välfärd av världsklass. Då liksom nu påstod
            vissa att det var en omöjlig uppgift. I dag är vi nog många som
            tycker att det har gått ganska bra.
          </note>
          <note>
            I dag är vi ett rikare land än vid tidigare perioder av stort
            flyktingmottagande, men rikedomen är tyvärr mer ojämlikt fördelad.
            Det måste förändras. De som kommer hit ska ges möjlighet att vara
            med och bygga landet. Första steget är att se till att vi investerar
            i alla människor som bor här, de som har bott här länge och de
            som kommer hit nu.
          </note>
          <note>
            Vi lever i en tid när de politiska vägvalen är tydliga. I den
            budget Vänsterpartiet och regeringen lägger fram är jobb och utbildningsreformer
            en central del. Välfärden omfamnar nya områden. Barnfattigdomen
            bekämpas i praktiken, och kvinnors villkor är centrala.
          </note>
          <note>
            I år har vi redan höjt a-kassan, ersättningen för långtidssjuka
            och underhållsstödet för ensamstående föräldrar. I budgeten föreslås
            att stupstocken tas bort från den 1 januari. Det här förbättrar
            ekonomin för väldigt många människor, inte minst för föräldrar
            och därmed också för deras barn.
          </note>
          <note>
            Lägg därtill att vi nu gör omfattande nya satsningar på nästan
            2 miljarder kronor riktade till barn. Det handlar om välfärdsreformer
            och att bekämpa barnfattigdomen. Då förstår nog alla att livsvillkoren
            för väldigt många kommer att kraftigt förbättras.
          </note>
          <note>
            Det handlar om reformer som avgiftsfria mediciner för barn, glasögonbidrag
            för barn och unga, höjd norm för försörjningsstödet för barn,
            stöd till avgiftsfria sommarlovsaktiviteter, avgiftsfri tandvård
            för alla upp till 23 år och sänkta avgifter i kulturskolan. Det
            blir fler anställda på fritidshemmen men också i socialtjänsten
            i arbetet med att möta utsatta barns behov. Det blir nya friska
            pengar till lekplatser på skolor och förskolor.
          </note>
          <note>
            Bilden är rätt klar och tydlig: Många barn och unga kommer att
            få bättre livsvillkor. Så bekämpas också barnfattigdomen på riktigt.
            Det är väl därför borgarna avvisar så gott som samtliga av dessa
            reformer.
          </note>
          <note>
            Även preventivmedel görs avgiftsfria för alla upp till 20 års
            ålder. Unga kvinnors rätt till sin sexualitet ska bejakas. Kvinnor
            ska inte missa en bröstcancerknöl för att de inte har råd med
            avgiften för mammografiundersökningen. Nu föreslår vi att avgiften
            tas bort.
          </note>
          <note>
            Äldre pensionärer ska inte behöva avstå från ett läkarbesök för
            att de inte har råd. Nu blir besök i öppenvården avgiftsfria för
            drygt 250 000 85-plussare. De som framför allt gynnas är så kallade
            fattigpensionärer, det vill säga kvinnor.
          </note>
          <note>
            Dessutom görs en särskild satsning i primärvården för arbete
            med kvinnors hälsa och en satsning för att möta den stora ökningen
            av psykisk ohäl ­ sa bland unga. Ungdomsmottagningarna stärks
            och görs mer tillgängliga.
          </note>
          <note>
            Välfärden stärks alltså och omfamnar nya områden. Centerpartiet
            väljer att kalla det här för små duttar. Men att missa en cancerknöl
            i bröstet på grund av att man inte råd med besöket på mammografin
            eller att som gammal inte ha råd att gå till läkare, det är ingen
            liten dutt. Det är helt avgörande för människors villkor. Hälsan
            är central.
          </note>
          <note>
            Men en utbyggd välfärd är liksom inte borgerlighetens signum.
            Det är inte heller kampen för kvinnors livsvillkor eller kampen
            mot barnfattigdomen.
          </note>
          <note>
            Däremot lär väl borgarna få guldmedalj när det gäller skattesänkningar,
            för att inte tala om den tapperhet de visar när de varnar för
            de skattehöjningar som nu kommer att drabba så kallade vanliga
            löntagare.
          </note>
          <note>
            Visst, de som tjänar 50 000 kronor i månaden kommer att få en
            skattehöjning som motsvarar en chipspåse i månaden när jobbskatteavdraget
            trappas av. Men vet ni vad? Jag tror faktiskt att de klarar av
            det.
          </note>
          <note>
            Mitt problem är att den här skattehöjningen är för liten. Den
            omfördelar för lite med tanke på att jämlikheten behöver öka och
            välfärden byggas ut.
          </note>
          <note>
            Antingen investerar vi i bättre kvalitet och utbyggd välfärd,
            i fler jobb, i utbildning, i bostadsbyggande, i ett samhälle byggt
            på jämlikhet som ska ­ par framtidstro. Eller också väljer vi
            en väg där ständiga nedskärningar står i fokus, där sänkt skatt,
            privatiseringar och marknaden ska lösa allt, där en låglönemarknad
            ska subventioneras fram genom skattesubventioner eller påtvingas
            genom lagändringar och där ojämlikheten frodas eftersom den göds
            fram genom politiska beslut. Detta i en framtid där människa ställs
            mot människa och välfärdens kärna krymper alltmer och skrumpnar
            ihop.
          </note>
          <note>
            Att de borgerliga partierna har valt väg, det vet vi. De uttrycker
            en inbördes tävlan om vem som kan sänka skatten mest, och där
            briljerar de gärna med sin kreativitet.
          </note>
          <note>
            Liberalerna är det parti som går längst och står upp för att
            de vill öka inkomstskillnaderna i samhället.
          </note>
          <note>
            Moderaterna föreslår ett sjätte jobbskatteavdrag och låtsas som
            om det är de med lägst inkomster som tjänar mest på det, när det
            är tvärtom. Det är väl svårt att försvara att den som redan har
            mycket ska ha mer.
          </note>
          <note>
            Centern slänger iväg 15 miljarder på en totalt ineffektiv reform.
            Det säger väl det mesta om deras ekonomiska politik.
          </note>
          <note>
            Medan de allra flesta inser och förstår att utgifterna behöver
            öka väljer den samlade högern att föreslå sänkta utgiftstak och
            sänkta utgifter med hela 16 miljarder nästa år och 74 miljarder
            2019.
          </note>
          <note>
            I en tid när Sveriges befolkning växer så det knakar och de demografiska
            förändringarna är här vill man att vi ska göra omfattande besparingar
            och nedskärningar eller avstå från reformer i välfärden. Men sänka
            skatten, det ska vi. Man spar in på sjuka och arbetslösa, och
            då är allt möjligt. Men när det gäller skattesänkningar vill man
            gärna att de ska vara större och mer omfattande.
          </note>
          <note>
            Vi kan ju se hur det ser ut i de tabeller vi har framför oss.
            Sjukvård och omsorg är något det ska skäras i. Centern går längst
            och tar bort lönerna för 12 000 sjuksköterskor. Man föreslår besparingar
            på Komvux, högskoleplatser och arbetsmarknadspolitiska insatser.
            Hög arbetslöshet samtidigt som vi har matchningsproblem verkar
            inte vara något problem i borgerlighetens värld.
          </note>
          <note>
            Samtidigt har vi en enorm bostadsbrist. Människor kan inte flytta
            hemifrån. Att flytta hemifrån förblir en dröm för en ung. Att
            flytta dit jobben finns innebär att sova på soffan eller i en
            garderob i andra, tredje eller fjär ­ de hand och ofta till ockerhyror.
          </note>
          <note>
            Det verkar inte heller vara något problem för borgerligheten
            och Sve ­ rigedemokraterna. De avvisar statliga stöd till nybyggnation
            av energi ­ effektiva hyresrätter kopplade till hyresnivåer och
            stöd till upprustning av miljonprogrammen. Men skattesubventioner
            för att lämna in skjortor på kemtvätten eller beskära äppelträd
            i privata trädgårdar, det är helt okej.
          </note>
          <note>
            Visst, en del välfärdsreformer accepterar borgerligheten. Men
            totalt sett skär man ned, och man skär i det gemensamma. Man försämrar
            ekonomin för de mest utsatta och lägger alla ambitioner på att
            sänka skatter.
          </note>
          <note>
            För vad är barns livsvillkor mot att kunna sänka skatten? Vad
            är tillgången till hälso- och sjukvård värd mot en skattesänkning?
            Vad är fler anställda i äldreomsorg, socialtjänst och fritis mot
            sänkt skatt? Vad är satsningar på biologisk mångfald och klimatet
            värda när skatten ska sänkas mest för dem som tjänar bäst? Och
            vad är ekonomisk trygghet värd för sjuka och arbetslösa när skatten
            kan sänkas för dem som är friska och har jobb?
          </note>
          <note>
            Med den här budgeten tar vi steg mot ett bättre samhälle. Men
            när Sverige nu växer så det knakar behöver de stegen bli mer omfattande
            och större.
          </note>
          <note>
            Nu, herr talman, gäller det att rusta människor så att de kan
            ta jobb som plåtslagare, byggnadsarbetare, lärare, sjuksköterskor
            och undersköterskor. Vi har många bristyrken och verksamheter
            som nu kan få välbehövlig arbetskraft.
          </note>
          <note>
            Bostäder behöver byggas. När familjen växer brukar många flytta
            till något större eller bygga ut. Nu behöver Sverige göra det.
            Det är dags för en våning till i välfärdsbygget.
          </note>
          <note>
            Med det yrkar jag bifall till den här budgeten.
          </note>
          <note>
            (Applåder)
          </note>
          <note type="speaker">
            Anf. 65 JAKOB FORSSMED (KD) replik:
          </note>
          <note>
            Herr talman! Regeringen och ni i Vänsterpartiet lägger massiva
            skattehöjningar på jobb och företagande. Ändå ska en 84-åring
            med hemtjänst och låg pension betala 2 532 kronor mer och få 2
            532 kronor mindre att röra sig med. Varför det?
          </note>
          <note type="speaker">
            Anf. 66 ULLA ANDERSSON (V) replik:
          </note>
          <note>
            Herr talman! Det här är en budget som föreslår fler anställda
            i äldreomsorgen. Tyvärr avvisar Kristdemokraterna det.
          </note>
          <note>
            Vi tycker att det är helt nödvändigt att se till att det finns
            fler anställda så att man har mer tid för de enskilda gamla och
            deras behov. Vi tycker att det är helt rimligt.
          </note>
          <note>
            I den här budgeten föreslår vi också sänkt skatt för pensionärer.
            Även det är välbehövligt. Vi föreslår till exempel avgiftsfria
            läkarbesök för 85-plussare. Det är också en bra politik. Tyvärr
            avvisar Kristdemokraterna den reformen.
          </note>
          <note>
            Visst, jag tycker också att det är bekymmersamt att avgiften
            i äldreomsorgen höjs. De med lägst inkomster berörs inte i och
            med att taxan är konstruerad på ett sådant sätt, men ja, det är
            bekymmersamt , och jag hade gärna avstått från det.
          </note>
          <note>
            Till skillnad från Jakob Forssmed tycker jag att det är helt
            rimligt att höja skatten för dem som redan har det gott ställt
            och att lägga pengarna på det gemensamma, såsom fler anställda
            i äldreomsorgen eller mer peng ­ ar till sjukvården . Pengarna
            behövs verkligen. De behövs bättre där än att den som tjänar 55
            000 ska ha kvar alla de skattesänkningar som man fick under de
            åtta borgerliga åren.
          </note>
          <note>
            Jag tycker faktiskt att 30 kronor i månaden på en inkomst på
            55 000 inte är orimligt. Snarare borde det vara en större höjning
            så att vi fick ännu fler anställda i äldreomsorgen eller ännu
            fler vårdplatser på sjukhusen. Det behövs.
          </note>
          <note type="speaker">
            Anf. 67 JAKOB FORSSMED (KD) replik:
          </note>
          <note>
            Herr talman! Det är bra att Ulla Andersson tillstår att det blir
            en höjd taxa i hemtjänsten för dem som har stora vårdbehov. Det
            är dem vi talar om. Den som gör ett enskilt läkarbesök, även om
            det är en höginkomst ­ tagare, ska få det gratis, men den som
            har ett stort vårdbehov ska få högre taxa i hemtjänsten. Vänsterpartiet
            gör den typen av prioriteringar.
          </note>
          <note>
            Så ser inte våra prioriteringar ut. Vi avvisar den höjning av
            hemtjänsttaxan som ni, Ulla Andersson, föreslår. När du står i
            talarstolen låter det ofta på dig som att ni aldrig kan föreslå
            någonting i den stilen, utan det är mer av allt till alla, och
            det är inga som helst problem att lägga skatter på jobb och företag.
            Den sidan av budgeten ser man aldrig.
          </note>
          <note>
            Här ser vi den när ni gör prioriteringar. Då är det viktigare
            att en höginkomsttagare som fyllt 85 får ett gratis läkarbesök
            än att de med stora vårdbehov får bibehållen hemtjänsttaxa. Det
            är också en prioritering.
          </note>
          <note type="speaker">
            Anf. 68 ULLA ANDERSSON (V) replik:
          </note>
          <note>
            Herr talman! Jag kanske ska påminna Jakob Forssmed om att under
            den tid som hans parti satt i regeringen sänktes skatten med 140
            miljarder. Det hade kunnat användas till bra många välfärdsreformer.
            Om ni, Jakob Forssmed, bara hade använt hälften till förbättrad
            sjukvård, äldreomsorg, mer pengar till skolan, förskolan och så
            vidare skulle vi ha fått en helt annan samhällsutveckling än den
            vi har i dag. Vi hade fått fler människor i arbete. Människor
            hade fått bättre förutsättningar. Så är det, och det vet Jakob
            Forssmed mycket väl.
          </note>
          <note>
            Om vi tittar på era prioriteringar under de åtta åren kan vi
            se att det alltid var de med mest pengar i plånboken som kom bäst
            ut. Det var det systematiska i er ekonomiska politik.
          </note>
          <note>
            Nu har vi lagt fram en reform som innebär 2 miljarder för fler
            anställda i äldreomsorgen. Jag skulle vilja säga att det är väldigt
            efterfrågat. Personalen stressar alldeles för mycket. Det är inte
            bra för deras hälsa. Det är inte bra för deras arbetsmiljö. Det
            är inte heller bra för den äldre, för man måste ha tid när man
            möter en äldre person som är i behov av omsorg. Det avvisar ni.
          </note>
          <note>
            I vår modell får man avgiftsfria besök i sjukvården oavsett inkomst
            om man är 85 plus. En och annan direktör kommer också att komma
            med, men den generella välfärden är så pass central och viktig
            att vi tycker att det är ett mindre problem.
          </note>
          <note>
            Jakob Forssmed står och skäller på oss för att vi höjer skatter.
            Vi använder dem till att satsa på välfärden, till att se till
            att människor får jobb och till och med till att bygga bostäder.
            Vi vill ha subventioner för att det ska byggas hyresrätter så
            att människor får tak över huvudet, får en bostad. Det tycker
            du är helt förkastligt, men du lägger gärna skattepengar på att
            lämna in skjortor på kemtvätten. Jag tycker att det är en helt
            felaktig prioritering.
          </note>
          <note type="speaker">
            Anf. 69 Finansminister MAGDALENA ANDERSSON (S):
          </note>
          <note>
            Herr talman! Jag ska inleda med några ord om de senaste veckornas
            allvarliga händelser. Vi lever i en orolig tid, och vi i Sverige
            delar allvarliga utmaningar med vår omvärld. Allmängiltiga värden
            som öppenhet, solidaritet och människovärdets okränkbarhet befinner
            sig under angrepp på allt fler platser i vår omvärld. De avskyvärda
            dåden i Paris och den förhöjda hotnivån i Sverige är en skarp
            påminnelse om att terrorhotet är en realitet för oss alla, så
            även här i Sverige.
          </note>
          <note>
            Vi ska göra allt vi kan för att skydda oss. Jag noterar att övriga
            partier delar regeringens ambition och att vi i Sverige står enade
            i vår grundläggande uppgift att värna medborgarnas trygghet och
            frihet. Vi får aldrig låta oss lamslås av hoten, utan de ska mötas
            med fast beslutsamhet, beslutsamhet att tillsammans stå upp för
            det öppna samhälle vi lever i och vill leva i.
          </note>
          <note>
            Samtidigt måste det ordinarie arbetet fortsätta även i svåra
            lägen. Det är ett sätt att stå upp mot hoten. Min uppgift i dag
            är att argumentera för den ekonomiska politik som regeringen anser
            vara bäst för Sverige. Också det är ett sätt att stå upp mot hoten.
            Det är i den andan som jag deltar i den här debatten.
          </note>
          <note>
            Herr talman! Budgetpropositionen för 2016 har titeln Investeringar
            för Sverige eftersom Sveriges utmaningar måste mötas med just
            investeringar. Alla investeringar som föreslås finansieras fullt
            ut. Det är en ansvarsfull ekonomisk politik som skapar trygghet
            och stabilitet. Till skillnad från kortsiktiga, ineffektiva och
            i värsta fall helt ofinansierade skattesänkningar kommer regeringens
            investeringar att ge samhällsekonomisk avkastning över en längre
            tidshorisont. Budgetpropositionen är ytterligare ett steg i den
            riktningen och bygger på en överenskommelse mellan regeringen
            och Vänsterpartiet.
          </note>
          <note>
            Grunden för vårt framtida välstånd, både som individer och som
            samhälle, är att alla som kan arbeta också ska arbeta. Det förutsätter
            en jobbpolitik där vi ställer krav på varandra men också gemensamt
            stöttar varandra. Alla investeringar för fler jobb som regeringen
            föreslår är ett uttryck för just en sådan jobbpolitik.
          </note>
          <note>
            Vi kräver att den som saknar utbildning eller vars kvalifikationer
            inte längre efterfrågas måste vara redo att ställa om och kanske
            helt byta yrke. Men vår jobbpolitik innebär även investeringar
            som skapar möjligheter för människor att utbilda sig mitt i livet.
            Regeringens jobbpolitik kräver att den som saknar arbete måste
            vara redo att söka sig dit där jobb eller utbildning finns, men
            det är också en jobbpolitik som möjliggör det genom investeringar
            i bostäder och infrastruktur.
          </note>
          <note>
            Sverige ska vara ett samhälle där vi kräver av varandra att vi
            arbetar efter förmåga och där vi tar ansvar för att alla som kan
            arbeta ska ha möjlighet att göra det. Genom de investeringar vi
            föreslår förverkligas därmed en jobbpolitik där höga förväntningar
            går hand i hand med fler möjligheter, en politik som skapar jobb,
            tillväxt och framtidstro för alla i Sverige.
          </note>
          <note>
            Herr talman! Historiskt många människor befinner sig på flykt
            undan krig, förödelse och terrorism. Det är män, kvinnor, barn
            och ungdomar som flyr för sina liv. Många söker skydd i Europa,
            och inte minst i Sverige, i en omfattning som vi inte är vana
            vid. Djupet i den pågående humanitära krisen i världen illustreras
            av att det mycket stora antalet människor som just nu kommer till
            Europa alltjämt är en liten del av alla dem som befinner sig på
            flykt i världen.
          </note>
          <note>
            Sedan regeringen överlämnade budgetpropositionen har antalet
            människor som kommer till Sverige ökat mycket snabbt, och även
            om det är uppenbart att mer kommer att krävas är förslagen i budgetpropositionen
            avgörande för att vi ska klara den utmaning vi står inför.
          </note>
          <note>
            Regeringen föreslår i budgeten kraftfulla insatser för att nyanlända
            ska komma i jobb snabbare än i dag, bland annat genom snabbspår
            och snab ­ bare validering. Ersättningen till kommuner för mottagandet
            höjs kraftigt, och vi stärker civilsamhället i dess viktiga arbete
            för att underlätta de ny ­ anländas etablering i Sverige, ett
            arbete som under den här hösten visat sig vara en sådan styrka.
            Det har verkligen visat vilket fantastiskt land Sverige är.
          </note>
          <note>
            Men, herr talman, jag måste samtidigt understryka den påfrestning
            som det stora antalet människor som kommer till Sverige innebär
            för vårt samhälle. Medarbetare på Migrationsverket och i Sveriges
            kommuner arbetar dag och natt för att klara ett ordnat mottagande,
            hitta sängplatser och ordna mat för dagen. Precis som Erik Ullenhag
            så fint tackade dem vill även jag rikta ett stort tack till alla
            dem som i våra kommuner och landsting och vid våra myndigheter
            gör ett fantastiskt arbete.
          </note>
          <note>
            Uppgiften blir dock övermäktig. Kommuner lex Sarah-anmäler sig
            själva, Myndigheten för samhällsskydd och beredskap slår larm
            om att viktiga samhällsfunktioner inte klarar av ansträngningen.
            Migrationsverket kan inte längre garantera sovplatser åt de människor
            som söker sig hit.
          </note>
          <note>
            Sverige är ett rikt land, men det är också ett litet land. Vi
            har nått gränsen för vår kapacitet. För Europa som kontinent är
            antalet människor som söker asyl hanterbart, men den ojämna fördelningen
            gör situationen ohållbar. Det blir uppenbart att ansvaret för
            dem som söker skydd i Europa måste delas av alla länder, inte
            bara av några.
          </note>
          <note>
            De åtgärder som regeringen meddelade i går måste ses i ljuset
            av detta. I ett läge där Europas länder inte förmår att ta ett
            gemensamt ansvar för människor på flykt finner regeringen inget
            alternativ.
          </note>
          <note>
            Utöver de akuta och praktiska problem som Sverige just nu står
            inför skapar migrationskrisen också ekonomisk-politiska utmaningar.
            Dem kommer vi att hantera. Omvärldens förtroende för Sveriges
            offentliga finanser är en grundläggande förutsättning för all
            politik som regeringen vill driva, och för att värna trovärdighet
            och långsiktig hållbarhet kommer regeringen även fortsatt att
            visa fasthet i den ekonomiska politiken. Regeringen prövar därför
            noggrant tänkbara åtgärder för att utgifterna inte ska överstiga
            de utgiftstak som riksdagen har beslutat, och det pågår ett intensivt
            arbete för att finna besparingar och andra åtgärder.
          </note>
          <note>
            Regeringen står fast vid sin hållning att inte väja för de prioriteringar
            som läget kräver. Den här regeringen kommer i varje läge att ta
            ansvar för statsfinanserna.
          </note>
          <note>
            Herr talman! När Stefan Löfven valdes till statsminister hade
            han, i enlighet med det besked han lämnade före valet, erbjudit
            de borgerliga partierna förhandlingar om ett bredare politiskt
            samarbete. Samtliga tackade nej och hänvisade till att regeringen
            med stöd av Vänsterpartiet skulle få fler röster på sitt förslag
            till statsbudget än de borgerliga partierna. Det visade sig vara
            en felbedömning. Sverigedemokraterna fällde för ungefär ett år
            sedan regeringens budget och meddelade dessutom att de kommer
            att fälla varje budget som inte dansar efter deras pipa.
          </note>
          <note>
            Regeringens förslag till lösning var då, och är alltjämt, förhandlingar
            över blockgränserna för att finna majoriteter. Men de borgerliga
            partierna förespråkade i stället den överenskommelse som sedan
            blev december ­ överenskommelsen. Man kan ha synpunkter på det,
            och det har många också haft, men eftersom Sverige måste styras
            valde regeringspartierna att ta ansvar och ingå en sådan överenskommelse
            som skulle gälla i åtta år.
          </note>
          <note>
            Efter att budgetpropositionen för 2016 var färdigförhandlad och
            överlämnad till riksdagen valde de borgerliga partierna att lämna
            överenskommelsen. Jag tänkte inte här och nu fördjupa mig i lämpligheten
            i att bryta en överenskommelse som man ingick för mindre än ett
            år sedan och dessutom ville se införd som lag. Jag kan bara konstatera
            att den analys jag gjorde här i kammaren för knappt ett år sedan
            nu återigen gäller. Ska Sverige kunna styras finns nu, återigen,
            bara två alternativ: samarbete med varandra eller samarbete med
            Sverigedemokraterna.
          </note>
          <note>
            De borgerliga partierna har varit tydliga med att de inte vill
            samarbeta med Sverigedemokraterna, och då återstår ju bara ett
            samarbete över blockgränserna. Det främsta hindret mot breda överenskommelser
            är inte att man tycker olika, så länge man delar grundläggande
            värderingar om demokrati och människors lika värde. Det avgörande
            är om man vill samarbeta eller inte.
          </note>
          <note>
            I samtliga fall då de borgerliga har tackat ja till att föra
            samtal med regeringen har också breda överenskommelser slutits.
            Det gäller till exempel försvar, betyg, amorteringskrav och nu
            senast migration och etablering – överenskommelser som har varit
            bra för Sverige och som visar att politiskt samarbete kan driva
            politiken framåt och vara ett sätt att ta ansvar för Sverige.
          </note>
          <note>
            Från regeringens sida står vi fast vid att Sverige behöver mer
            av samarbete, och vi är fortsatt redo att föra samtal med alla
            seriösa partier för att skapa långsiktiga överenskommelser som
            stärker vår nation. Samarbete är bra för Sverige.
          </note>
          <note>
            (Applåder)
          </note>
          <note type="speaker">
            Anf. 70 OSCAR SJÖSTEDT (SD) replik:
          </note>
          <note>
            Herr talman! Bara någon dag efter att regeringen röstade igenom
            sin ordinarie ändringsbudget presenterade man en extra ändringsbudget,
            där man väljer att skjuta till i storleksordningen 11 miljarder
            kronor för att fortsätta finansiera sin invandringspolitik bara
            under resten av innevarande år. Man försöker också ge sken av
            att dessa pengar kommer att gå till välfärdens kärnverksamhet,
            trots att det i propositionen står explicit att de ska finansiera
            flyktingrelaterade kostnader. Det har väl att göra med att man
            så sakteliga börjar förstå att skattebetalarnas benägenhet att
            finansiera denna politik börjar tryta.
          </note>
          <note>
            Jag har två tämligen enkla frågor till finansministern:
          </note>
          <note type="speaker">
            Anf. 71 Finansminister MAGDALENA ANDERSSON (S) replik:
          </note>
          <note>
            Herr talman! Det är med nästan 10 miljarder extra som vi nu stöttar
            kommuner och landsting. Det är i grunden en del i en överenskommelse
            mellan regeringen och de fyra borgerliga partierna som var ett
            sätt att tillsammans ta ansvar för den situation som Sverige och
            världen befinner sig i just nu. En viktig del i den överenskommelsen
            var just ett extra tillskott till kommuner och landsting.
          </note>
          <note>
            Resurserna har fördelats utifrån hur många nyanlända asylsökande
            kommunerna har. Särskild tonvikt har lagts vid om man har tagit
            emot många barn i kommunen. På så sätt har vi fördelat pengarna.
            Sedan är det upp till kommunerna själva att använda dem beroende
            på var man ser de största behoven.
          </note>
          <note>
            Jag utgår från att kommunerna kommer att använda dem på ett effektivt
            och bra sätt. Jag kan tänka mig att många kommuner kommer att
            välja att satsa på till exempel socialtjänsten eller skolan, men
            det är naturligtvis upp till kommunerna att bestämma vad de gör
            med pengarna, precis som med alla andra generella statsbidrag
            till kommunerna.
          </note>
          <note>
            Därutöver har regeringen lagt fram en rad förslag för att öka
            kostnadseffektiviteten i själva mottagningssystemet, bland annat
            en ny boendeform för ensamkommande barn. Man självklart kommer
            vi fortsätta att inom migrationsområdet och andra områden titta
            på hur vi på olika sätt kan göra effektiviseringar och kostnadsbesparingar.
          </note>
          <note type="speaker">
            Anf. 72 OSCAR SJÖSTEDT (SD) replik:
          </note>
          <note>
            Herr talman! Sverigedemokraterna har i en följdmotion till den
            extra ändringsbudgeten yrkat på att det ska finnas en garanti
            för att dessa anslag ska gå just till välfärdens kärnverksamhet,
            för att underlätta för kommunerna att utföra det de i första hand
            ska göra. Vi har också ifrågasatt den lättvindighet man uppvisar
            när man helt sonika väljer att låna till hela summan i stället
            för att syna den befintliga migrations- och integrationsbudgeten
            och vrida och vända på varenda sten för att hitta en alternativ
            finansiering, det vill säga att sträva efter att låna så lite
            som möjligt och inte skjuta över problemen på kommande generationer,
            vilket man de facto gör när man väljer att lånefinansiera de extra
            anslagen.
          </note>
          <note>
            Jag hyser också en stark oro för att pengarna kommer att försvinna
            ned i ett stort svart hål me d ineffektiva kommunala arbetsmarknadsåtgärder
            eller subventionerade låtsasjobb åt nyanlända. Regeringen har
            ju visat sig vara kreativ när det gäller den typen av utgifter.
            Det gäller inte bara den här regeringen utan även den tidigare
            regeringen, ska tilläggas. Detta är utgifter som inte på något
            sätt kan påstås tillhöra välfärdens kärnverksamhet.
          </note>
          <note>
            Varför väljer man att skjuta till dessa pengar helt villkorslöst?
            Hur kan man då garantera – vilket man uppenbart inte kan – att
            de kommer att gå just till välfärdens kärnverksamhet?
          </note>
          <note type="speaker">
            Anf. 73 Finansminister MAGDALENA ANDERSSON (S) replik:
          </note>
          <note>
            Herr talman! Det är intressant att lyssna på Oscar Sjöstedt.
            Han tycks vara mot de generella statsbidragen till kommuner och
            landsting. En mycket stor del av statsbidragen till kommuner och
            landsting är generella. Vi ställer inte exakta krav på vad pengarna
            ska användas till. Olika delar av landet ser olika ut, och då
            behöver man använda resurser på olika sätt.
          </note>
          <note>
            Det som är rätt att göra i Stockholms innerstad är troligen inte
            rätt att göra i Sveg. Det som passar bra att göra i Södertälje
            kanske inte alls passar i Vilhelmina. Det som funkar bra i Höör
            kanske inte funkar i Halmstad. Det är därför vi har kommunalt
            självstyre på kommun- och landstingsnivå, och det är också därför
            den största delen av stödet till kommunerna ges i form av ett
            generellt statsbidrag.
          </note>
          <note>
            Det är intressant att lyssna på Oscar Sjöstedt. Jag antar att
            Sverigedemokraterna i sitt fortsatta budgetarbete kommer att avskaffa
            de generella statsbidragen och därmed försöka styra landsting
            och kommuner från Stockholm. Jag tycker att det är fel med mer
            centralstyrning och delar inte alls Sverigedemokraternas uppfattning
            att de som sitter i Stockholm är de som vet bäst hur saker ska
            skötas ute i landet.
          </note>
          <note>
            (Applåder)
          </note>
          <note type="speaker">
            Anf. 74 ULF KRISTERSSON (M) replik:
          </note>
          <note>
            Herr talman! Jag har två frågor till finansministern.
          </note>
          <note>
            Statsministern redovisade före valet att en regering ledd av
            honom kommer att redovisa huruvida varje beslut leder till fler
            eller färre jobb. Sedan dess har många påpekat att er samlade
            budget i bästa fall leder till ingen förändring över huvud taget
            , medan åtskilliga bedömare påpekar att den sannolikt leder till
            lägre sysselsättning och färre arbetade timmar. Senast häromdagen
            kom studier som pekar åt det hållet.
          </note>
          <note>
            Som Erik Ullenhag påpekade finns det inga kvalificerade bedömare
            som säger att det samlade innehållet i er budget leder till att
            fler människor får jobb och till att fler människor arbetar totalt
            sett.
          </note>
          <note>
            Min första fråga är: Vad ser finansministern själv för tecken
            på att fler kommer att arbeta, att det blir fler sysselsatta och
            att det blir fler arbetade timmar i ekonomin?
          </note>
          <note type="speaker">
            Anf. 75 Finansminister MAGDALENA ANDERSSON (S) replik:
          </note>
          <note>
            Herr talman! Nu kan vi till exempel ta del av de senaste prognoserna
            för arbetslöshetens utveckling och sysselsättningen både från
            ESV och från SCB, som visar att sysselsättningen stiger och arbetslösheten
            sjunker.
          </note>
          <note>
            Därutöver har regeringen en rad kraftfulla åtgärder i budgeten
            för att få upp sysselsättningen. Bland annat tar vi tag i flera
            av de problem som näringslivet brukar påpeka är de största hindren
            för att anställa. Det handlar om att man inte hittar personal
            med rätt kompetens. Där genomför vi ett stort kunskapslyft. Det
            handlar om att infrastrukturen inte fungerar. Vi gör en historisk
            satsning på järnvägsunderhållet. När man hittar personer som inte
            bor i samma region lyckas de inte hitta bostäder så att de kan
            flytta dit jobben finns. Det är också någonting som vi åtgärdar
            i den här budgeten.
          </note>
          <note>
            Regeringen gör den samlade bedömningen, som vi beskriver i budgetpropositionen,
            att med regeringens politik kommer sysselsättningen att stiga
            och arbetslösheten sjunka.
          </note>
          <note>
            Ulf Kristersson tycker att det är viktigt att redovisa vad åtgärder
            har för effekt på sysselsättningen. Ni har tidigare sagt att den
            nedsatta ungdomsarbetsgivaravgiften har varit er viktigaste åtgärd
            för att få fram fler jobb åt ungdomar. Nu backar ni och vill inte
            längre ha kvar den sänkta arbetsgivaravgiften för ungdomar. Då
            undrar jag naturligtvis utifrån Ulf Kristerssons eget sätt att
            resonera hur många färre jobb han tror att det kommer att skapas
            för ungdomar med hans omläggning av politiken.
          </note>
          <note type="speaker">
            Anf. 76 ULF KRISTERSSON (M) replik:
          </note>
          <note>
            Herr talman! Jag noterar att regeringen har en samlad bedömning,
            lite oklart hur, som landar i att det blir fler människor som
            kommer att arbeta. Jag noterar att svenska folket däremot, inklusive
            svenska företagsledare, gör ungefär samma bedömning som våra experter,
            det vill säga att det finns låg trovärdighet i fråga om regeringens
            jobbambitioner.
          </note>
          <note>
            När det gäller arbetsgivaravgiften för unga drar vi precis den
            slutsatsen. Vi väljer att fokusera, på goda grunder. Vi reviderar
            vår tidigare ståndpunkt. Vi tror att den nuvarande är riktigare.
            Allt annat lika lägger vi satsningarna på sänkta kostnader på
            de allra yngsta, de som har svårast att komma in, de som har lägst
            utbildning. Där gör insatsen störst nytta.
          </note>
          <note>
            Min andra fråga gäller offentliga finanser. Som jag sa i min
            inledning inser jag att migrationsutgifter på 30 eller 40 miljarder
            extra ett budgetår innebär betydande svårigheter. Jag bedömer
            det som ett gemensamt problem och ett gemensamt ansvar. Jag lastar
            inte regeringen ensam för detta. Det kan vara viktigt att säga
            det.
          </note>
          <note>
            Men finansministerns ständiga signaler urholkar just nu förtroendet
            för att gamla regelverk gäller. Det är alldeles uppenbart att
            den första signalen gällde överskottsmålet. Den andra signalen
            var att utgiftstaken kanske inte håller. Den tredje signalen var
            att det inte längre är säkert att krona-för-krona-principen i
            fråga om finansiering är aktuell. Vi har till detta betydande
            automatiska utgiftsökningar i system som regeringen inte råder
            på. Till detta kommer regeringens egna avsiktliga utgiftsökningar.
          </note>
          <note>
            Min fråga är mycket enkel: Avser finansministern att fullt ut
            finansiera regeringens reformer från och med vårpropositionen
            2016, och kommer det en ändringsbudget under året som också innebär
            utgiftsminskningar?
          </note>
          <note type="speaker">
            Anf. 77 Finansminister MAGDALENA ANDERSSON (S) replik:
          </note>
          <note>
            Herr talman! Jag noterar att Ulf Kristersson inte svarar på frågan
            om hur många färre jobb åt ungdomar han tror att det blir med
            hans egen politik. Det är intressant att notera eftersom Ulf Kristersson
            väldigt ofta påpekar hur viktigt det är att man ordentligt redovisar
            effekterna av sin politik.
          </note>
          <note>
            Vad gäller den samlade ekonomiska politiken kan jag notera att
            det är väldigt viktigt att vi har lyckats halvera underskotten
            i de offentliga finanserna. Ulf Kristersson säger att det är viktigt
            att man håller sig till ramverken. Jag kan notera att den förra
            regeringen bröt mot det finanspolitiska ramverket, inte bara enligt
            vad andra oberoende experter sa utan även i enlighet med sina
            egna budgetpropositioner.
          </note>
          <note>
            Vi har från regeringens sida lagt om den politiken. Vi har halverat
            underskotten och för nu en ansvarsfull ekonomisk politik.
          </note>
          <note>
            I det krisläge som vi befinner oss i med ett större antal asylsökande
            i Sverige än vi någonsin har sett tidigare – det kan bli närmare
            dubbelt så många som vi någonsin har sett tidigare – är det inte
            lämpligt att använda krona-för-krona-principen för att finansiera
            de ökade utgifterna. Därför har vi i den extra ändringsbudget
            som har lagts fram inte finansierat åtgärderna krona för krona.
            Det är för övrigt någonting som jag uppfattade att vi var överens
            om, eftersom vi har fått stöd för den politiken från de borgerliga
            partierna. Vad jag vet har ni heller inte förslag om att finansiera
            detta krona för krona, utan ni stöder den extra ändringsbudgeten.
          </note>
          <note>
            I vilken utsträckning kommer det en extra ändringsbudget nästa
            år? Det kommer naturligtvis en i samband med vårändringsbudgeten.
            Om det behövs ytterligare en extra ändringsbudget beror naturligtvis
            helt på vilken effekt de åtgärder som vi nu kommer att vidta för
            att minska antalet asylsökande får. Ju mer kraftfulla de åtgärderna
            är och ju större effekt de har , desto större är sannolikheten
            att det inte kommer någon vårändringsbudget. Men det är för tidigt
            att uttala sig om.
          </note>
          <note type="speaker">
            Anf. 78 ERIK ULLENHAG (L) replik:
          </note>
          <note>
            Herr talman! Låt mig innan vi går in på det vi är oeniga om understryka
            vikten av att vi i en krissituation i Sverige tar gemensamt ansvar.
            Jag tror att det är något som människor förväntar sig i det ansträngda
            läge Sverige befinner sig i både när det gäller terrorism och
            när det gäller flyktingmottagande.
          </note>
          <note>
            Med det sagt har jag ett par frågor till Magdalena Andersson
            kring den ekonomiska politiken och jobbpolitiken.
          </note>
          <note>
            Magdalena Andersson var lite modig nyss. Magdalena Andersson
            använde sig nämligen av Ekonomistyrningsverkets nya prognos för
            att ge understöd till sin egen politik. Läser man den ser man
            också att de gör en analys av vad som händer med regeringens jobbpolitik.
            Jo, effekten av de reformer som nu röstas igenom i riksdagen är
            att antalet arbetade timmar i Sverige minskar.
          </note>
          <note>
            Min första enkla fråga till Magdalena Andersson är då: Har Ekonomistyrningsverket
            fel, eller gör ni fel saker?
          </note>
          <note>
            Den andra frågan gäller det jag var inne på i mitt anförande.
            Jag ska citera vad Magdalena Andersson sa som ny finansminister:
          </note>
          <note>
            ” Det har blivit v ä ldigt tydligt att ladan ä r helt tom. Det
            ä r inget dukat bord vi kommer till – det ä r helt avskrapat.
            Fr å gan ä r om ens bordet står kvar . ”
          </note>
          <note>
            Det var ett uttalande som Magdalena Andersson fick lite problem
            med eftersom väldigt få ekonomer delade den bild som Magdalena
            Andersson hade.
          </note>
          <note>
            Jag delar Magdalena Anderssons analys att vi nu är i en situation
            där vi kommer att vara tvungna att låna för att klara den akuta
            krisen. Då låter det helt annorlunda. Då påpekar Magdalena Andersson
            att det är ett gott läge att låna pengar. Menar Magdalena Andersson
            på allvar att skillnaden mellan det avdukade bordet och ett gott
            läge att låna pengar är att regeringens nuvarande budget har varit
            i kraft i fyra månader och 24 dagar? Magdalena Andersson får gärna
            berätta hur vi på fyra månader och 24 dagar har gått från ett
            avdukat bord och tomma lador till en ekonomi där vi har möjlighet
            att låna.
          </note>
          <note type="speaker">
            Anf. 79 Finansminister MAGDALENA ANDERSSON (S) replik:
          </note>
          <note>
            Herr talman! Ja, när vi tog över för ett år sedan hade vi underskott
            på 2 procent av bnp. Det är inte ett bra läge i en uppåtgående
            konjunktur. Det var nödvändigt att bryta den utvecklingen och
            börja föra en mer ansvarsfull ekonomisk politik. Det har regeringen
            också gjort. I prognosen har underskotten halverats. Det gör naturligtvis
            att vi är i ett helt annat läge än vi var för ett år sedan.
          </note>
          <note>
            Ett underskott på 1 procent ger naturligtvis helt andra möjligheter
            att möta en sådan här kris med ökad belåning än det hade varit
            om vi hade haft underskott på 2 procent av bnp. Vi vet att den
            nedre gränsen för det underskott som EU accepterar är 3 procent.
            Hade vi varit kvar i ett läge med 2 procents underskott och låtit
            underskottet öka via ökad upplåning hade vi befunnit oss farligt
            nära den 3-procentsgräns som EU har.
          </note>
          <note>
            Men med ett halverat underskott finns det naturligtvis helt andra
            möjligheter att möta den här utmaningen också med en ökad upplåning.
            Jag tycker att det är bra att vi har kunnat samarbeta kring den
            extra ändringsbudget som vi har lagt fram för riksdagen och hoppas
            naturligtvis att vi kommer att kunna fortsätta samarbeta på olika
            sätt för att gemensamt ta ansvar för den situation som Sverige
            befinner sig i.
          </note>
          <note type="speaker">
            Anf. 80 ERIK ULLENHAG ( L ) replik:
          </note>
          <note>
            Herr talman! Jag noterade att det inte blev någon recension av
            Ekonomistyrningsverkets prognos när det gäller arbetade timmar.
            Återkom gärna i den delen! Det var Magdalena Andersson som började
            använda sig av Ekonomistyrningsverket. Jag tycker att prognosen
            är väl värd att läsa. Det som då bekymrar mig är att vi har en
            regering som lägger fram förslag som minskar antalet arbetade
            timmar. Som jag har förstått det är det också en del av det arbetslöshetsmål
            som regeringen har lagt fram. Är det så att politiken är fel,
            eller är det så att Ekonomistyrningsverket har fel? Det vore intressant
            att få svar på det.
          </note>
          <note>
            När det gäller varför det är så intressant att prata om vad som
            hände förr och hur det såg det ut så är det för att om man inte
            förstår hur det såg ut när den nuvarande vänsterregeringen tog
            över makten så riskerar man att göra fel saker framöver.
          </note>
          <note>
            Nu försöker Magdalena Andersson ge sken av att svensk ekonomi
            helt plötsligt blev väldigt bra efter det att hon blev finansminister.
            Låt oss därför gå tillbaka och titta i prognoserna.
          </note>
          <note>
            I prognoserna för BP 2016 räknade man med ett underskott i finansiellt
            sparande med 0,3 procentenheter. När Ekonomistyrningsverket, återigen,
            i november 2016 gör prognoser framöver för underskotten är underskottet
            40 miljarder kronor högre än när ladorna var tomma.
          </note>
          <note>
            Jag har lite svårt att få ihop det med att ekonomin var jättedålig
            förut. Jag har hört både Magdalena Andersson, partisekreteraren
            och alla möjliga säga att svenska folket kommer att upptäcka att
            Sverige blir mycket bättre bara deras budget börjar gälla, för
            den gäller ju inte än.
          </note>
          <note>
            Nej, för det är ju alliansbudgeten som har gällt och som också
            har skapat en ansvarsfull ekonomisk politik. Är det inte dags,
            Magdalena Andersson, att du skickar ett tackkort till den förra
            regeringen för att det nu faktiskt går att låna i en krissituation?
            Det bär inte trovärdighetens prägel, Magdalena Andersson, att
            ni på några månader skulle ha förändrat det bord som hade försvunnit
            till ett väldukat bord där vi kan låna.
          </note>
          <note>
            Jag förstår att Monica Green i Socialdemokraternas riksdagsgrupp
            trodde på det, men Magdalena Andersson har nog ganska svårt att
            få någon annan ekonomisk bedömare att tro på den verklighetsbeskrivningen.
          </note>
          <note type="speaker">
            Anf. 81 Finansminister MAGDALENA ANDERSSON (S) replik:
          </note>
          <note>
            Herr talman! Om vi börjar med Ekonomistyrningsverket kan jag
            notera, vilket är intressant, att de gör bedömningen att arbetslösheten
            sjunker väldigt kraftigt under de kommande åren. De gör också
            bedömningen att arbetslösheten sedan ökar i slutet av prognosperioden
            i takt med att fler som är nya på arbetsmarknaden också kommer
            ut på arbetsmarknaden. Men det är svårt att säga annat än att
            ESV gör bedömningen att arbetslösheten sjunker väldigt kraftigt.
          </note>
          <note>
            Jag tycker också att det är viktigt och bra med olika bedömare
            som gör olika utvärderingar och prognoser av hur regeringens politik
            kommer att verka. Här ska vi inte glömma att det finns många reformer
            som regeringen genomför där myndigheter inte har tittat så noga
            på sysselsättningseffekterna, till exempel den viktiga satsningen
            vi gör för äldreomsorgen. Denna satsning möjliggör för fler kvinnor
            dels att komma ut i arbete, dels att kunna arbeta kvar på heltid
            trots att man har en äldre anhörig.
          </note>
          <note>
            Vi har alltså många förslag som ger sysselsättningseffekter och
            som kan påverka antalet arbetade timmar men som inte alltid syns
            i de ekonomiska kalkyler som ekonomer har utvecklat och som ofta
            mer berör skatteförändringar.
          </note>
          <note>
            När vi lade fram vår budget förra hösten var det en budget som
            var fullt finansierad. Det var tuffa beslut som vi tog då. Sedan
            lade de borgerliga partierna fram sin budgetmotion, och då hade
            den, precis som regeringens, finansierade åtgärder.
          </note>
          <note>
            Jag tycker att det är bra att även de borgerliga partierna efter
            förra hösten gick fram med en mer ansvarsfull ekonomisk politik
            än den man hade bedrivit i regeringsställning, men det går inte
            att komma ifrån att för varje år som de borgerliga partierna och
            Erik Ullenhag satt i regeringsställning ökade underskottet. Mellan
            2008 och 2014 ökade underskottet för varje år. Det är så facit
            ser ut efter åtta år med en borgerlig regering.
          </note>
          <note>
            Nu har vi en socialdemokratisk och miljöpartistisk regering som
            vänder den utvecklingen, och vi ser minskande underskott kommande
            år.
          </note>
          <note type="speaker">
            Anf. 82 JAKOB FORSSMED (KD) replik:
          </note>
          <note>
            Herr talman! Jag hade ett replikskifte med finansutskottets ordförande
            Fredrik Olovsson om vissa orosmoln i de offentliga finansernas
            hållfasthet som jag kunde se. Jag tänkte vara mer konkret med
            finansministern om behovet av reformer på arbetsmarknaden.
          </note>
          <note>
            Sverige befinner sig i ett svårt läge, som finansministern sa
            från talar ­ stolen. Reformerna som var nödvändiga i går är långt
            mer trängande i dag. Min och Kristdemokraternas uppfattning är
            att vi nu måste se till att bredda arbetsmarknaden och göra det
            möjligt även för personer med andra kvali ­ fikationer och lägre
            utbildning att få ett jobb, eftersom vi i dag har en situa ­ tion
            där 700 000 saknar gymnasieutbildning. Då behöver man utbildning,
            och man behöver också en breddad arbetsmarknad.
          </note>
          <note>
            En av fördelarna med RUT-avdraget är att det tvättar svarta jobb
            vita eller flyttar arbete från en oavlönad till en avlönad sektor
            där man kan få lön, komma in i socialförsäkringssystem och så
            vidare. Det tycker jag är väldigt bra. Det visar på en öppenhet
            från regeringen att man kunde kom ­ ma överens om att faktiskt
            utvidga RUT-avdraget på ett par punkter i den migrationsöverenskommelse
            som slöts. Det vore bra om regeringen också kunde backa när det
            gäller sänkningen av taket. Jag tror nämligen att vi måste skruva
            på många kranar nu, och det här är en av de kranar som blir viktig
            a .
          </note>
          <note>
            Min konkreta fråga handlar om att det visserligen är viktigt
            med flyttjänster och trädbeskärning, men det är ändå tjänster
            som utförs relativt sällan. Vi förde fram en idé om att någonting
            som görs varje vecka i sven ­ ska hem, nämligen tvätt, skulle
            kunna bli en tydligare del av RUT-avdraget genom att man tar bort
            begränsningen att arbetet måste utföras i ditt hem.
          </note>
          <note>
            Om möjligheten till tvättabonnemang ingår i RUT kan vi få en
            större effektivitet, och detta skulle, tror jag, kunna skapa betydligt
            fler jobb än de RUT-förändringar som nu är föreslagna. Det vore
            därför intressant att höra om regeringen skulle vara öppen för
            att också inkludera den typen av tjänster i RUT.
          </note>
          <note type="speaker">
            Anf. 83 Finansminister MAGDALENA ANDERSSON (S) replik:
          </note>
          <note>
            Herr talman! Det är intressant att Jakob Forssmed tycker att
            det är viktigt att människor utan gymnasieutbildning också ska
            kunna få gymnasieutbildning. Därför är det tråkigt att Kristdemokraterna
            inte stöder regeringens stora satsning på ett nytt kunskapslyft
            som ju kommer att ge så många fler människor möjlighet att få
            en utbildning.
          </note>
          <note>
            Det är också viktigt att människor som har funktionshinder och
            på så sätt står lite längre från arbetsmarknaden får möjlighet
            att komma in på arbetsmarknaden, och därför gör vi en 10-procentig
            utbyggnad av Samhall och ökar också lönebidragen. Jag är osäker,
            men Jakob Forssmed kanske kan påminna mig: Stöder Kristdemokraterna
            utbyggnaden av Samhall, vilket ju är ett sätt att ge fler människor
            som har svårt att komma in på arbetsmarknaden en fot in där?
          </note>
          <note>
            När fler människor kommer in på arbetsmarknaden, som det kommer
            att blir när vi får nya medborgare i och med att många söker asyl
            i Sverige, är det viktigt att vi har en pragmatisk inställning
            och försöker vända på alla stenar för att hitta lösningar framåt.
            Här har vi från regeringens sida i samband med den överenskommelse
            som vi slöt kring migrationspolitiken visat att vi är beredda
            att vara pragmatiska och vända på olika stenar, och det är jag
            givetvis beredd att göra.
          </note>
          <note>
            Samtidigt är det viktigt att vi gör det på ett så kostnadseffektivt
            sätt som möjligt så att vi riktar skattepengarna på ett effektivt
            sätt snarare än smetar ut breda skattesänkningar som ger väldigt
            lite jobb per insatt krona. Det tycker jag är en viktig sak att
            ha med sig när vi funderar på hur vi ska gå framåt.
          </note>
          <note>
            Därför tror jag egentligen mer på att subventionera individer
            som har svårt att komma in på arbetsmarknaden än att sänka skatten
            för hela bran ­ scher. Det blir väldigt mycket skattesänkningar
            innan man får det här extrajobbet, och därför är det oftast mer
            kostnadseffektivt att rikta det direkt mot individ. Detta bygger
            på att det är enkelt för företagen att kunna använda dessa stöd,
            och jag tror att vi kan arbeta mer för att göra det enklare.
          </note>
          <note>
            Jag är absolut beredd att diskutera vidare hur vi kan få fler
            människor som nu har kommit till Sverige att också komma in på
            arbetsmarknaden.
          </note>
          <note type="speaker">
            Anf. 84 JAKOB FORSSMED (KD ) replik:
          </note>
          <note>
            Herr talman! Det är bra att finansministern frågar. Vi vill också
            bygga ut Samhall. Vi bräcker er rejält när det gäller lönebidragen
            och anställningsstöd. Vi tycker att detta är mycket viktigt för
            att ge alla chansen att jobba 100 procent av sin förmåga. Det
            finns alltså ingen oenighet där mer än att ni är för dåliga också
            i detta.
          </note>
          <note>
            Om man verkligen ska bredda arbetsmarknaden tror jag att nyckeln
            är att det måste vara tjänster som i dag inte utförs eller som
            utförs oavlönat som kan flyttas och utföras som avlönat arbete
            så att man kommer in med avtalsenliga löner i socialförsäkringen.
          </note>
          <note>
            RUT-reformen har varit framgångsrik i att göra detta. De utvidgningar
            som sker nu är väldigt bra, men jag ser några problem. Man flyttar
            rätt sällan, dessvärre. Man borde flytta oftare, och vi har förslag
            för att man ska kunna göra det. Man beskär träd rätt sällan. Det
            är inte bra att göra det oftare heller, för då dör träden.
          </note>
          <note>
            Men det finns en olycklig begränsning just vad gäller tvätt.
            Det är en tjänst som utförs varje vecka i svenska hushåll bland
            barnfamiljer och äldre som kröker rygg för att klara detta. Det
            är ett typexempel på ett område där man faktiskt skulle kunna
            göra svarta jobb vita, men framför allt flytta arbete från oavlönat
            till avlönat genom att inkludera tjänsten i RUT. Det ligger väl
            i linje med RUT-reformens anda, och jag tycker verkligen att det
            är någonting att överväga.
          </note>
          <note type="speaker">
            Anf. 85 Finansminister MAGDALENA ANDERSSON (S) replik:
          </note>
          <note>
            Herr talman! Jag är absolut beredd att diskutera alla kostnadseffektiva
            sätt att få fler människor i arbete. Jag delar Jakob Forssmeds
            uppfattning att RUT-avdraget har varit en sådan kostnadseffektiv
            åtgärd. Det är väl den mest kostnadseffektiva skattesänkningen
            som den förra regeringen gjorde, och därför gör vi också en väldigt
            liten förändring i just RUT-avdraget.
          </note>
          <note>
            Däremot tar vi bort reformen med de dyra och ineffektiva arbetsgivar
            ­ avgifterna för ungdomar. Det är ett dyrt och ineffektivt sätt
            att använda våra skattepengar. Där noterar vi att även Kristdemokraterna
            gör en posi ­ tionsförflyttning, och det är naturligtvis oerhört
            välkommet.
          </note>
          <note>
            Jag uppskattar att Kristdemokraterna också vill satsa på långtidsarbetslösa
            personer som har olika former av funktionshinder. Jag diskuterar
            gärna även i fortsättningen lönestöd med Jakob Forssmed. Det är
            bra att det finns ett brett stöd i riksdagen för att investera
            i personer som står lite längre från arbetsmarknaden så att de
            kan få in en fot via till exempel lönestöd, lönebidrag och Samhall.
            Det är en bra del av Kristdemokraternas politik.
          </note>
          <note type="speaker">
            Anf. 86 EMIL KÄLLSTRÖM (C) replik:
          </note>
          <note>
            Herr talman! I ett läge där finansministern svävar på målet ,
            låt mig vara tydlig angående Jakob Forssmeds fråga. Det är bra
            att utvidga RUT-avdraget. Det är bra att ta fler steg för att
            bredda tjänstesektorn och skapa fler enkla jobb. Här är det också
            bra att vi fick med oss regeringspartierna på att utvidga RUT-avdraget
            med it-tjänster, flyttjänster och trädgårdstjänster. Men det är
            helt rätt att mer måste till.
          </note>
          <note>
            Sedan Magdalena Andersson tog makten tillsammans med regeringen
            har det kvinnliga företagandet drastiskt minskat i Sverige. Det
            beror till stor del på en signalpolitik. De signaler som sänds
            ut när det gäller välfärdens ver ksamheter och företagande är
            de samma, men nu ska marknaden försvinna och nu ska det vara helt
            omöjligt att verka som företagare. En hel massa människor tog
            ut detta i förskott och valde att inte starta företag. Vi ser
            hur nyföretagandet har minskat ordentligt.
          </note>
          <note>
            Samma sak gällde RUT-sektorn. Även om finansministern säger att
            det sker marginella förändringar inom RUT har en massa företagare
            uppfattat signalen. De har beslutat att inte starta företag. De
            har beslutat att inte anställa. Vi ser också hur RUT-sektorn står
            still i väntan på bättre besked. Ett av beskeden kom när vi tillsammans
            valde att utvidga RUT-sektorn, men jag vill ha mer. När kommer
            regeringen att backa från den mycket olyckliga försämringen av
            RUT-avdraget? Den var framför allt olycklig på det sättet att
            tusentals människor uppfattade signalen och valde att inte starta
            RUT-företag och därmed att inte skapa jobben.
          </note>
          <note type="speaker">
            Anf. 87 Finansminister MAGDALENA ANDERSSON (S) replik:
          </note>
          <note>
            Herr talman! Den förändring vi gör av taket i RUT är en överenskommelse
            mellan regeringen och Vänsterpartiet. Den kommer vi att stå fast
            vid. Vi från regeringen tycker att man ska stå fast vid överenskommelser.
          </note>
          <note>
            Däremot är det intressant att Emil Källström tar upp det faktum
            att människor inte vill starta företag därför att de är rädda
            för att RUT-avdraget ska försämras mer än vad förändringen innebär.
            Jag är själv oroad över att branschorganisationer och företag
            i branschen har larmat på sådant sätt att många kan ha fått uppfattningen
            att förändringen är större än den är. Om Emil Källström är oroad
            för detta på samma sätt som jag är kanske jag och Emil Källström
            tillsammans kan göra en insats för att upplysa om att förändringen
            av taket i RUT faktiskt bara påverkar 1 procent av köparna. Skulle
            Emil Källström vara intresserad av ett sådant samarbete?
          </note>
          <note type="speaker">
            Anf. 88 EMIL KÄLLSTRÖM (C) replik :
          </note>
          <note>
            Herr talman! Företagare är till sin natur långsiktiga i sitt
            agerande. De investeringar de gör ska räcka över flera år. Om
            de väljer att anställa ska anställningen i bästa fall räcka mycket
            länge. Då gäller det att ha långsiktiga spelregler.
          </note>
          <note>
            Vad företagare som inte valt att starta RUT-företag är oroliga
            över är inte dagens förändring när Vänsterpartiet får inflytande
            och taket försämras från 50 000 till 25 000 , utan det är vad
            som händer i steg två och steg tre. Det är så signalpolitik fungerar,
            det vill säga att en riktning pekas ut.
          </note>
          <note>
            Det finns en stor oro i branschen över att detta är ett första
            steg i att försämra en sektor som har skapat en mängd jobb av
            den karaktär vi behöver. Det är bra att finansministern är tydlig,
            och då måste tydligheten gälla över tid. Det måste vara uppenbart
            att vi nu återigen är på en resa där de enkla tjänstejobben växer
            till, där fler sektorer, branscher och verksamheter öppnas för
            de fördelar RUT-avdrag innebär. Försämringen av RUT-avdraget ska
            vara en historisk parentes som vi nu kan glömma. Jag hoppas att
            regeringen frångår försämringen.
          </note>
          <note>
            Tydligheten behövs för att skapa de många tusentals enkla jobb
            som behövs. Det är bra att överenskommelser hålls. Jag hoppas
            verkligen att de delar av den förra migrationsöverenskommelsen
            som inte bara handlar om RUT utan även att vi tar bort kravet
            på kollektivavtal på YA-jobb också ligger fast, trots att ett
            antal av de punkter vi kom överens om sedan i går inte längre
            ligger fast. Ibland förändras verkligheten fort, och då måste
            man anpassa politiken. Detta är ett område där det snarare behövs
            fler enkla jobb, färre regler och fler steg för att skapa de jobb
            som behövs.
          </note>
          <note>
            Anf. 89 Finansminister MAGDALENA ANDERSSON (S) replik :
          </note>
          <note>
            Herr talman! Emil Källström önskar att vi ska bryta överenskommelsen
            med Vänsterpartiet, men det kommer vi inte att göra. Däremot förstod
            jag inte riktigt om Emil Källström tyckte att det var viktigt
            att vi informerar RUT-företagen om att takförändringen är en liten
            förändring och att det går bra att starta företag precis på samma
            sätt som tidigare. Det är många kvinnor som startar företag i
            branschen, och de ska göra det.
          </note>
          <note>
            Jag fick inte riktigt svar på om Emil Källström var intresserad
            av att ta ett initiativ tillsammans med mig för att upplysa fler
            människor om att det går bra att fortsätta starta företag i branschen.
          </note>
          <note>
            Erbjudandet står naturligtvis kvar, och jag kommer att efterhöra
            lite mer med Emil Källström efter debatten på vilket sätt vi tillsammans
            kan upplysa branschen om att det finns goda möjligheter att även
            i fortsättningen driva företag i branschen. Det skulle vara bra
            för Sverige och för företagandet.
          </note>
          <note>
            (Applåder)
          </note>
          <note type="speaker">
            Anf. 90 PER ÅSLING (C):
          </note>
          <note>
            Herr talman! Den ytterligt allvarliga utvecklingen i vår omvärld
            med ökat stormaktsengagemang i Syrienkonflikten, en flyktingkris
            i Europa och ökad rädsla för terrorattentat i vårt närområde kommer
            att prägla det politiska samtalet under lång tid framöver.
          </note>
          <note>
            Till detta kommer den snabba globala förändringen genom digitalise
            ­ ring och delningsekonomi, som i grunden förändrar förutsättningen
            för företagande och därmed konkurrenskraften. Som om det inte
            vore nog är omställningen för att möta klimatförändringen en brinnande
            nödvändighet.
          </note>
          <note>
            En värld stadd i snabb förändring ökar också kraven på vår förmåga
            till anpassning. Det handlar om vår förmåga att genomföra reformer
            som skapar fler nya jobb, stärker välfärden och ökar vår konkurrenskraft
            – vår förmåga att vara i framkant av den internationella utvecklingen.
          </note>
          <note>
            Men allt är inte dystert. Jag ser också stora möjligheter för
            vårt land. Det handlar om möjligheter att visa att tillväxt, innovation
            och entreprenörskap går hand i hand med minskade utsläpp, färre
            gifter och bättre ekonomisk balans. Vi ska visa att internationell
            konkurrenskraft är möjlig att förena med höga välfärdsambitioner
            och mer resurser till skola, vård och omsorg. Vi har goda förutsättningar,
            men det är inga stekta sparvar som kommer flygande från skyn.
            Det kräver att vi väljer att ta vara på möjligheterna.
          </note>
          <note>
            Skattepolitiken är en grundbult för att klara dessa utmaningar.
            Genom skatterna styr vi i stor utsträckning konsumtion, byggande
            och jobbskapande. Genom skatterna avgör vi människors vilja att
            starta och driva företag, att investera och att skapa nya jobb.
            Det är fråga om att skapa framtida skatteintäkter.
          </note>
          <note>
            Centerpartiet har tagit ansvar för skattepolitiken. Med alliansbudgetar
            ökade skatteintäkterna samtidigt som incitamenten för företagande
            och arbete stärktes. Mellan 2013 och 2014 ökade intäkterna med
            ca 50 miljarder, till totalt knappt 1 600 miljarder , enligt regeringens
            myndighetsredovisning.
          </note>
          <note>
            Herr talman! Företagen är nyckeln till vårt välstånd, nyckeln
            till att kunna välkomna nya svenskar, nyckeln till en ekonomisk
            omställning. Och allra viktigaste är småföretagen, de som skapar
            fyra av fem nya jobb och i mitt hemlän Jämtland nio av tio.
          </note>
          <note>
            Att skapa villkor som gör att småföretagen kan investera och
            växa är ett av politikens viktigaste uppdrag. I vår budgetmotion
            har vi tagit fram förslag om stora och viktiga strukturreformer.
            Vi lägger fram förslag som gör det lättare för företag att anställa.
            Vi föreslår reformer som gör det lättare för företag att göra
            sin första anställning, genom att ta bort hela arbetsgivaravgiften
            de första åren, och därmed påbörja resan mot att bli ett större
            företag. Vi föreslår fortsatt nedsättning av arbetsgivaravgifterna
            för att underlätta för företag att anställa unga. Vi föreslår
            en förstärkning och utvidgning av RUT-avdraget med fler tjänster
            för att underlätta för nya tjänsteföretag som i många fall har
            möjlighet att anställa nya svenskar. Vi går längre än migrationsöverenskommelsen.
            Åtgärderna där är bra men inte tillräckliga.
          </note>
          <note>
            Vi föreslår regler för personaloptioner som underlättar främst
            för småföretag att anställa nyckelpersoner. Vi föreslår reformerade
            3:12-regler som underlättar för småföretagare att sätta kapital
            i arbete. Vi föreslår ett utökat investeringsavdrag som gynnar
            i första hand småföretag. Vi föreslår reformer av det statliga
            riskkapitalet så att det kan komma hela landet till del. Vi föreslår
            regler som underlättar generationsväxlingar så att företag kan
            överleva och fortsätta att växa då grundaren går i pension. Vi
            lägger fram förslag som gynnar en grön omställning av samhället
            och näringslivet.
          </note>
          <note>
            Skattepolitiken ska lägga grunden för tillväxt i hela landet.
            En förutsättning för det är att transporter och digital kommunikation
            underlättas och att de gröna näringarna jord- och skogsbruk ges
            förutsättningar att vara navet för företagandet och tillväxten
            på den svenska landsbygden.
          </note>
          <note>
            Herr talman! För att minska belastningen på miljön och för att
            finansiera reformer för tillväxt föreslår vi att en kemikalieskatt
            införs. Vi föreslår att undantaget från koldioxidskatt fasas ut,
            att skatt införs på avfallsförbränning och miljöavgifter på fossila
            plastpåsar. Det är en grön skatteväxling i praktiken. Vi sänker
            skatten på det som behövs, fler företag och nya jobb, och höjer
            skatten på det vi inte vill ha, utsläpp och miljögifter.
          </note>
          <note>
            Vi lägger också fram förslag som ska fortsätta att göra det lönsamt
            att arbeta. Vi föreslår höjd skiktgräns för statlig inkomstskatt
            så att marginalskatten hålls nere och vi får fler arbetade timmar.
            Vi föreslår sänkt skatt för dem som vill arbeta efter att de fyllt
            65 år. Vi vill ge människor ett incitament att fortsätta vara
            aktiva.
          </note>
          <note>
            Herr talman! Detta är vårt alternativ till en ny skattepolitik,
            och det är vårt alternativ till den politik som regeringen lägger
            fram. Vi vill göra det billigare att anställa, inte dyrare. Vi
            vill att medborgare ska behålla mer av sin lön, inte mindre. Vi
            vill sänka trösklarna in på arbetsmarknaden, inte höja dem.
          </note>
          <note>
            Ytterst är frågan enkel: Ska vi ha högre skatt på jobb och företagande,
            eller vill vi ha fler personer som arbetar och fler som driver
            företag och som skapar nya jobb?
          </note>
          <note>
            Verkligheten borde ge en fingervisning om det vägval vi står
            inför. De utmaningar vi ser framför oss är stora, men de ger också
            stora möjligheter. Ytterst ligger vägvalet hos oss själva. Sverige
            kan och ska vara ett land fyllt av möjligheter för var och en
            som vill bidra till ett bättre land och en bättre värld. Därför
            behöver vi en ny skattepolitik.
          </note>
          <note>
            Jag vill med detta, herr talman, yrka bifall, liksom Emil Källström
            gjort, till Centerpartiets reservationer i finansutskottets betänkande
            nr 1.
          </note>
          <note>
            I detta anförande instämde Emil Källström (C).
          </note>
          <note type="speaker">
            Anf. 91 NIKLAS WYKMAN (M):
          </note>
          <note>
            Herr talman! Jag vill först instämma i Ulf Kristerssons tidigare
            framförda yrkande här.
          </note>
          <note>
            I dag på morgonen var det många pappor och mammor som lite extra
            tungt drog barnvagnen till förskolan, inte bara för att det är
            novemberkallt och ruskigt runt om i Sverige utan också därför
            att det finns en växande oro för att det politiska systemet inte
            fungerar som det ska. Vardagen känns inte längre lika trygg som
            den tidigare har gjort. Många pensionärer satt på bussen till
            det förkylda barnbarnet och funderade över vart Sverige är på
            väg och hur det egentligen kommer att fungera här framöver. Studenter
            på cyklar var på väg till universitet och högskolor, och de undrade
            ifall den här arbetsmarknaden för framtiden verkligen finns till
            för dem. Människor i bilen på väg till jobbet funderade över hur
            det skulle bli framöver.
          </note>
          <note>
            Det är nu ett annat tonläge i Sverige. Det är en annan oro i
            Sverige. Människor funderar kring ifall tillvaron verkligen vilar
            på så stabila grunder som man har vant sig vid under de senaste
            åren.
          </note>
          <note>
            Även om människor kanske inte sätter fingret på precis vad det
            handlar om har de inom sig en stark förståelse för att om framtiden
            ska vara bra bygger det på att den ekonomiska politiken sköts
            väl och att den makt som har getts oss inne i den här kammaren
            utövas på ett sunt, hållbart och stabilt sätt. Detta tvivlar nu
            allt fler på.
          </note>
          <note>
            De gör det inte därför att Sverige kommer från en dålig position,
            tvärt ­ om. Sverige kommer från en position där vi från 2006 till
            2014 haft en högre ekonomisk tillväxt än snart sagt alla jämförbara
            länder och högre ekonomisk tillväxt än länder som ofta lyfts fram
            som föredömen, till exem ­ pel Tyskland och Österrike.
          </note>
          <note>
            De gör det inte därför att Sverige kommer från en position av
            svag ekonomi, tvärtom. Sverige hade 2014 EU:s starkaste offentliga
            finanser när man väger samman nettot i de offentliga finanserna
            och statsskulden.
          </note>
          <note>
            De gör det inte därför att vi kommer från en lång period av att
            ha tappat arbetstillfällen, tvärtom. Här blev jobben 350 000 fler,
            trots den ekonomiska krisen.
          </note>
          <note>
            De gör det inte därför att sysselsättningen i stort i Sverige
            har varit på väg åt fel håll, tvärtom. Under Alliansens år vid
            makten minskade utanförskapet från 20 procent till 14 procent
            som, vilket Ulf Kristersson tidigare i debatten har påtalat, inte
            bara var en väsentligt lägre nivå utan den lägsta nivån sedan
            detta började mätas. Vi hade tagit tag i de stora underliggande
            problemen i den svenska ekonomin.
          </note>
          <note>
            Var tionde person i arbetsför ålder i Sverige var förtidspensionerad
            2006. Det bröts. Trots den omfattande ekonomiska kris som bröt
            ut i världen 2008 med ett stort fall i ekonomisk efterfrågan,
            och där Sverige var väldigt drabbat eftersom nästan hälften av
            vår ekonomi består av förmågan att exportera, klarade Sverige
            krisen väl. Till och med den nu sittande regeringen som ofta i
            ord uttrycker sig väldigt negativt om de reformer som Alliansen
            gjorde skriver i sin egen budget att de åtgärder vi genomförde
            på skattesidan och på bidragssidan för att fler människor skulle
            komma i arbete hade en effekt på arbetslösheten på ungefär 1–2
            procentenheter.
          </note>
          <note>
            Den sittande regeringen, herr talman, skriver alltså i sin egen
            budget att den politik som Alliansen bedrev för fler jobb var
            effektiv.
          </note>
          <note>
            Den stora skillnaden mellan den kris som nu har varit och den
            kris vi en gång hade i början på 90-talet är att när det var kris
            på 90-talet blev en halv miljon människor, 500 000 personer, arbetslösa,
            medan när krisen bröt ut 2008 kunde Sverige, tack vare en ansvarsfull
            ekonomisk politik från alliansregeringen, i stället öka antalet
            sysselsatta med 350 000. Det är alltså snart sagt en skillnad
            på 1 miljon jobb mellan en regering som sköter offentliga finanser,
            som tar ansvar för reformer för fler jobb, som har skyddsvallar
            i politiken och som arbetar med aktiva reformer för att fler ska
            vilja delta på arbetsmarknaden och en regering som inte tar hänsyn
            till ekonomiska skyddsvallar, som inte vill att Sverige ska stå
            starkt vid nästa ekonomiska kris och som inte föreslår reformer
            för fler jobb.
          </note>
          <note>
            Herr talman! Det är också däri skillnaden mellan de två budgetalternativ
            som i dag i huvudsak diskuteras ligger. I de förslag som kommer
            från allianspartierna värnar vi skyddsvallar i svensk ekonomi.
            Vi tänker stå rustade när krisen kommer tillbaka i nästa våg.
          </note>
          <note>
            Vi ser därför till att föreslå reformer så att fler människor
            kommer att delta på arbetsmarknaden. Vi gör det mer lönsamt att
            arbeta, mer lönsamt att träda in på arbetsmarknaden och mer lönsamt
            att stanna kvar på arbetsmarknaden. Vi gör det enklare och billigare
            att anställa.
          </note>
          <note>
            Detta definierar den konflikt som finns i politiken mellan oss
            som vill ta ansvar för offentliga finanser och vill ha reformer
            för fler i arbete och dem som säger att ekonomin får skötas vid
            ett annat tillfälle och inte här och nu eftersom det inte går
            och som säger att reformer för att fler ska arbeta inte behövs.
            I stället kan man höja bidrag, öka transfereringar och vara allmänt
            slapphänt med den ekonomiska hanteringen.
          </note>
          <note>
            Herr talman! På ena sidan i denna konflikt står regeringens vidlyftiga
            bidragssystem och vidlyftiga ökningar av försäkringskostnader.
            Att man lånar 11 miljarder kronor under innevarande år kan vi
            ha stor förståelse för i en akut situation. Däremot kan vi inte
            ha förståelse för att regeringen lånar 11 miljarder kronor till
            ett kostnadstryck som verkar bestå under åren framöver utan att
            lämna någon förklaring till hur det ska finansieras under åren
            framöver. Det är en ansvarslös ekonomisk politik.
          </note>
          <note>
            Herr talman! När det kommer till arbetsutbudet är det också ansvarslöst
            att strypa jobbskatteavdraget, trots att man i sin egen budget
            säger att det är effektivt. Man stryper RUT-avdraget trots att
            det är precis dessa arbetstillfällen som kommer dem som har det
            svårast på arbetsmarknaden till del.
          </note>
          <note>
            Herr talman! I det mycket kärva läge vi befinner oss i är det
            inte en ansvarsfull politik av regeringen att höja skatter med
            40 miljarder kronor som till 90 procent slår mot jobb och tillväxt.
          </note>
          <note>
            Herr talman! Det är tydligt för alla att Sverige befinner sig
            i ett mycket krävande läge. Vi har en flyktingkatastrof där solidaritet
            och eftertänksamhet behövs i kombination. Vi har ett besvärande
            säkerhetsläge som, om inte annat, kostar pengar i statsbudgeten.
          </note>
          <note>
            Sverige har också egna långsiktiga utmaningar. Vi har en försörjningskvot
            som stiger snabbt under åren framöver. Under årtionden har vi
            vant oss vid att 100 människor som arbetar försörjer 70 som inte
            arbetar. Nu är vi i början av en brant stegring där 100 som arbetar
            snart ska försörja närmare 90. Det kräver reformer av vår ekonomi.
          </note>
          <note>
            Vi har ett tilltagande internationellt konkurrenstryck där svenska
            företag såsom Ericson, H &amp; M, SKF, svenska banker med flera ska
            konkurrera med allt skickligare konkurrenter runt om i världen.
            Det ställer krav på politiken. Det ställer krav på ordning och
            reda. Det ställer krav på reformer för arbetsutbudet.
          </note>
          <note>
            Herr talman! Det är beklämmande att regeringen inte tar itu med
            någon av dessa två huvudutmaningar. Man åsidosätter i stället
            ordning och reda i offentliga finanser. Man gör inte heller något
            för att öka arbetsutbudet. Tvärtom räknar regeringen själv med
            att arbetsutbudet kommer att sjunka under åren framöver.
          </note>
          <note>
            Där vi sänker trösklarna till arbetsmarknaden väljer regeringen
            att höja och hota när det kommer till möjligheter att anställa
            och att komma in på arbetsmarknaden. Regeringen höjer trösklar,
            hotar arbetstillfällen och hafsar med offentliga finanser.
          </note>
          <note>
            Herr talman! Socialdemokraterna och finansministern har i dagens
            debatt talat mycket om samverkan. Vi välkomnar denna typ av samverkan.
            Det öppnar för Socialdemokraterna att stödja en alliansregering
            och därmed ta ett rejält feministiskt initiativ genom att få Sveriges
            första kvinnliga statsminister på plats.
          </note>
          <note>
            (Applåder)
          </note>
          <note type="speaker">
            Anf. 92 DAVID LÅNG (SD):
          </note>
          <note>
            Herr talman! S- och MP-regeringen har tappat greppet om statens
            finanser. Trots att man i betänkandet har mage att tala om ordning
            och reda i de offentliga finanserna och trots att man talar om
            fler jobb och hållbar finansiering av välfärden för man en politik
            som leder i motsatt riktning. Visserligen flaggar man för att
            allvarliga störningar i ekonomin kan rasera prognoserna om framtiden.
            Men allvarligt talat: Den allvarliga störning man talar om har
            redan inträffat.
          </note>
          <note>
            Regeringen säger sig vilja ta ansvar, bland annat genom att höja
            skatterna. Man höjer skatterna på bensin och diesel, man höjer
            skatterna på RUT- och ROT-arbeten och man höjer skatten för äldre
            som fortsätter att arbeta. Man höjer inkomstskatten och skatten
            på kärnkraftverk med mera. Detta gör det dyrare att anställa,
            mindre lönsamt att arbeta och dyrare att verka och bo på landsbygden.
            Det gör också varor och tjänster dyrare.
          </note>
          <note>
            Herr talman! Det finns skäl att nämna anledningarna till att
            dessa skattehöjningar kan se nödvändiga ut. Precis som regeringen
            påpekar fördes en ansvarslös politik av den tidigare borgerliga
            regeringen. Men då låg ansvarslösheten i första hand i den huvudlösa
            massinvandringspolitik som fördes – den mest huvudlösa i västvärlden,
            vill jag påstå.
          </note>
          <note>
            Det är en politik som regeringen nu äntligen försöker mildra
            en aning, men det är alldeles för lite och alldeles för sent.
            En enorm skada är redan skedd, och det kommer att fortsätta skada
            oss eftersom statsskulden kommer att fortsätta öka och skatterna
            kommer att fortsätta höjas.
          </note>
          <note>
            Sverige har redan i dag ett högt skattetryck i ett internationellt
            perspektiv. Ett så högt skattetryck skulle kunna vara befogat
            om det ledde till ett överskott som syftade till att amortera
            på statsskulden eller användes för att satsa på investeringar
            som skapar värde för Sverige och möjlighet till ekonomisk tillväxt.
          </note>
          <note>
            Men i stället ska vi höja skattetrycket ytterligare för att finansiera
            de misstag som har begåtts under flera decennier. Statsskulden
            kommer dessutom att öka för att finansiera de misstag som fortfarande
            begås, vilket kommer att innebära ett högre skattetryck även i
            framtiden om skulderna någonsin ska kunna betalas tillbaka.
          </note>
          <note>
            Herr talman! Skattepolitiken är ett område som angränsar till
            många andra politiska områden. Den bär både på möjligheten att
            gå rätt och på risken att trampa snett. Skattepolitiken har betydelse
            för om ett land ska kunna skapa fler möjligheter. Den har betydelse
            för hur problem ska kunna motverkas och för huruvida nyttjandet
            av våra gemensamma resurser är optimalt utformat, eller åtminstone
            så väl utformat som det är möjligt.
          </note>
          <note>
            Sverigedemokraterna är ett socialkonservativt mittenparti med
            vilja och ambitioner att förstärka och vidareutveckla offentlig
            och privat sektor på bred front. Ett väl avvägt skatteuttag kommer
            det svenska samhället till godo när pengarna används på ett genomtänkt
            sätt inom viktiga områden.
          </note>
          <note>
            Som ett första steg behöver därför redan befintliga skattemedel
            i bästa möjliga mån omfördelas genom ökade tillskott till finansieringen
            av välfärd, trygghet, företagande och industri och minskade utgifter
            inom andra utgiftsområden, som exempelvis migration, integration,
            felriktat bistånd och EU.
          </note>
          <note>
            Sverigedemokraterna vill med omsorg om vårt lands bästa satsa
            betydande skattemedel på en upprustning av försvaret, ett utökat
            antal poliser, en mer barnvänlig politik och en smartare skola.
            Vi satsar också på att hela landet ska få förutsättningar att
            leva och på en närings- och industripolitik för fler jobb.
          </note>
          <note>
            Sverigedemokraterna sträcker härmed ut en hand till övriga partier
            för att kunna nå flest möjliga av dessa målsättningar.
          </note>
          <note>
            Sverige är det europeiska land som har störst skuldsättning i
            de privata hushållen. Summan skulder är större än statsskulden
            i Grekland, som ju sedan en tid betraktas stå på ruinens brant
            och, enligt vissa bedömare, vara i närheten av konkurs. I ett
            läge med både förväntad ökande statsskuld och ökad privat skuldsättning
            i Sverige borde varningsklockorna hos de flesta börja ringa.
          </note>
          <note>
            Sverige riskerar att inom en inte alltför oöverskådlig tid kastas
            ut i en otrygghet med ohanterliga räntekostnader för det berg
            av skulder som vi har tillåtit växa till enorma proportioner.
            Sverige har varit där tidigare, och det är hög tid att dra i bromsen
            och agera förebyggande.
          </note>
          <note>
            Sverigedemokraterna öppnar även här för ett brett samarbete på
            det finansiella området, med hjälp av bland annat skattepolitiken
            som redskap och instrument för att nå ett stabilare och tryggare
            Sverige.
          </note>
          <note>
            Det svenska näringslivet i allmänhet och svensk industri i synnerhet
            behöver utvecklas kontinuerligt. Näringslivets utveckling beror
            på många faktorer, och en viktig komponent är skattepolitiken.
            Samtidigt som skatt ska användas för välfärdens ändamål blir det
            avgörande att inte sätta bromsklossar på näringslivets utvecklingspotential
            genom skattepolitiken. Sverigedemokraterna föreslår därför ett
            antal åtgärder för att stärka svenskt näringsliv och industri.
          </note>
          <note>
            Vi är till exempel kritiskt inställda till de relativt höga skatter
            som tas ut på arbete. Det brukar beräknas att fyra av fem nya
            jobb skapats i växande småföretag. Sverigedemokraterna föreslår
            därför en rad tydliga förbättringar för småföretagen som ett led
            i att stimulera sysselsättningen.
          </note>
          <note>
            Till småföretagen vill Sverigedemokraterna ge skattelättnader
            specifikt på arbete. Vi vill helt avskaffa den allmänna löneavgiften
            för samtliga företag med upp till nio anställda och ett motsvarande
            summerat lönetak.
          </note>
          <note>
            Med detta vill vi skapa incitament och inte minst förutsättningar
            för de små företagen som skapar de nya jobben att kunna nyanställa.
            Vi behöver fler jobb i Sverige och en högre sysselsättningsgrad
            i ekonomin.
          </note>
          <note>
            När investerare avser att investera i industriproducerande verksamheter
            i Sverige är fastigheter som regel en mycket betydande andel av
            de materiella tillgångarna. Det är därför vår uppfattning att
            en beskattning av industrifastigheter kan bidra till att motverka
            etablering av industriproduktion i Sverige.
          </note>
          <note>
            Omvänt kan en gynnsam beskattning på fastigheter inom industrin
            bidra till fler industriinvesteringar. För att sänka trösklarna
            för att investera i svenska industrifastigheter och öka möjligheterna
            till fler investeringar i växande industriföretag i Sverige vill
            vi avskaffa fastighetsskatten på industrienheter. Sverige har
            byggt sitt välstånd med utgångspunkt från industrin, och det är
            därför Sverigedemokraternas uppfattning att skattepolitiken behöver
            anpassas för att fortsätta att understödja detta även framöver.
          </note>
          <note>
            Sverige ligger i särklass högst i Norden vad gäller energibeskattning
            för serverhallar, vilket är en uppenbar konkurrensnackdel. För
            att skapa gynnsamma konkurrensförutsättningar för denna näring
            vill Sverigedemokraterna att energiskatten för verksamhetsutövare
            vars huvudsakliga affärsverksamhet är serverhallar ska likställas
            med den som råder för den energiintensiva industrin. Sverige är
            ett it-land med goda resurser på detta område, och vi vill därför
            ta vara på de möjligheterna.
          </note>
          <note>
            Herr talman! Exportindustrin är den motor som skapar förutsättningar
            för Sveriges välfärdsutveckling och genererar de resurser som
            krävs för att finansiera inte minst välfärden. Det är därför viktigt
            att staten tar ansvar för att skapa de förutsättningar som krävs
            för att den svenska exportindustrin ska kunna utvecklas på ett
            framgångsrikt sätt.
          </note>
          <note>
            Sverige har under lång tid varit passivt och oengagerat i att
            vidareutveckla bilaterala skatteavtal med andra länder. Det har
            gjort att vår exportindustri under de senaste 15 åren har tappat
            i konkurrenskraft gentemot våra viktigaste konkurrentländer.
          </note>
          <note>
            Sverige måste fokusera på att återuppta och intensifiera arbetet
            med de bilaterala skatteavtalen snabbt och resolut. Detta är en
            viktig och nödvändig förutsättning för att på sikt kunna behålla
            och utveckla konkurrenskraften för svensk exportindustri.
          </note>
          <note>
            Det så kallade investeraravdraget syftar till att öka tillgången
            på risk ­ villigt kapital i små bolag och riktar sig i dag endast
            till fysiska personer. Det vill vi utöka. Vi vill utreda möjligheten
            för även juridiska personer att utnyttja denna möjlighet.
          </note>
          <note>
            Vi vill öka finansieringsmöjligheterna och därigenom stimulera
            företagens möjligheter att ta nästa steg att växa, för det är
            som sagt i de växande företagen som arbetstillfällen skapas.
          </note>
          <note>
            Vid sidan om de materiella tillgångarna, som är betydande för
            industrin, har också de immateriella kunskapsintensiva tillgångarna
            såsom patent, källkoder, egenutvecklad teknik, forskningsresultat
            och dylika ting avgörande betydelse för näringsliv och industri.
          </note>
          <note>
            Den globala konkurrensen är knivskarp, och Sverige behöver kontinu
            ­ erligt utveckla sitt näringslivs förutsättningar. Forsknings-
            och utveck ­ lingsintensiv verksamhet är mycket viktig för svenskt
            näringsliv och för Sveriges chanser att följa med i utvecklingen
            på den internationella arenan. Sverigedemokraterna vill därför
            se över hur vi kan öka möjligheterna att göra ytterligare skatteavdrag
            för forskning och utveckling.
          </note>
          <note>
            Sammanfattningsvis vill Sverigedemokraterna se en balanserad
            realis ­ tisk skattepolitik i mittfältet med ansvar för samhällsrisker
            och med sats ­ ningar på välfärd och näringsliv.
          </note>
          <note>
            (Applåder)
          </note>
          <note type="speaker">
            Anf. 93 MATS PERSSON (L):
          </note>
          <note>
            Herr talman! Jag yrkar bifall till våra reservationer 4 och 9
            i finansutskottets betänkande.
          </note>
          <note>
            På kort sikt och i denna stund tror jag att många människor söker
            ansvarstagande politiker – människor som vill ta ansvar för den
            europeiska flyktingkrisen och den terrorism som just nu sveper
            över Europa.
          </note>
          <note>
            Det kräver ansvarstagande i detta parlament och politiker som
            över blockgränserna vågar ta ansvar för den uppkomna situationen.
            Men det kräver också politiker som tar ansvar för Sverige på lång
            sikt. Den flyktingkris vi ser i Europa och som påtagligt påverkar
            inte minst Sverige kommer att ställa nya frågor om jobben, bostäderna
            och välfärden som vi i denna kammare behöver besvara.
          </note>
          <note>
            Herr talman! För det första handlar det om möjligheten för fler
            människor att få ett jobb och komma in på arbetsmarknaden och
            om fler möjligheter för människor att känna den frihet, egenmakt
            och värdighet som ett jobb innebär. Om vi tittar ut över det svenska
            samhället i dag ser vi en väldigt tudelad arbetsmarknad där vissa
            har jobb men där en hel del människor står utanför och knackar
            på och inte får komma in i jobbvärmen.
          </note>
          <note>
            Den andra utmaningen handlar om bostäder, som uppvisar samma
            mönster. Vissa befinner sig på insidan medan andra befinner sig
            på utsidan och knackar på och försöker komma in. De kommer dock
            inte in på grund av en alltför stelt reglerad bostadsmarknad.
          </note>
          <note>
            Både arbetsmarknaden och bostadsmarknaden präglas av regler som
            kom till i en annan tid och i ett annat samhälle. De behöver förändras,
            och där spelar skattepolitiken en viktig roll.
          </note>
          <note>
            Den tredje delen handlar om vår gemensamma välfärd. I den här
            kammaren finns det de som tror att det bästa sättet att finansiera
            framtidens välfärd är att ha fler skattebetalare. Det är den linjen
            jag företräder. Mot den står de som kortsiktigt höjer skatten
            utan att våga genomföra genomgripande reformer.
          </note>
          <note>
            Herr talman! Jag vill att vårt skattesystem ska uppmuntra arbete.
            Det ska alltid löna sig att arbeta. Det ska löna sig för den som
            går från bidrag till arbete. Det ska löna sig för den som från
            att ha levt på socialförsäkring ­ en går tillbaka till arbetsmarknaden
            för att söka jobb.
          </note>
          <note>
            Det ska löna sig att utbilda sig. Det gör det inte i dag. För
            breda akademikeryrken, inte minst inom offentlig sektor, såsom
            sjuksköterskor, lärare och psykologer, lönar sig inte den fem
            år långa utbildningen därför att skattesystemet effektivt sätter
            in en kil som gör att utbildning inte lönar sig. Det är helt orimligt.
          </note>
          <note>
            Herr talman! Skattesystemet ska uppmuntra företag att växa, etablera
            sig och investera i Sverige. Det är viktigt inte minst med tanke
            på den globala och internationella skattekonkurrens vi ser och
            där länder med hjälp av skatter försöker attrahera företag att
            etablera sig i just deras land.
          </note>
          <note>
            Det krävs att våra skatter är konkurrenskraftiga för att vi också
            i framtiden ska ha framgångsrika företag som ger arbeten i Sverige
            och export- och skatteintäkter till vårt land.
          </note>
          <note>
            Herr talman! Det handlar om att se de mindre företagen, de som
            än så länge inte har mer än en eller två anställda men som kan
            bli framtidens exportsuccé för Sverige. Det är mindre startup-bolag
            som finns i många av våra större och mindre städer eller för den
            delen på den svenska landsbygden, som utvecklar ny teknologi och
            som ganska snabbt vänder sig till en internationell marknad.
          </note>
          <note>
            Det behövs moderna skatter och regler för att också dessa företag
            ska kunna växa. Det kan handla om optionsbeskattning som gör det
            möjligt för dem att på ett mer modernt sätt växa som företag och
            på det sättet skapa fler jobb i det svenska samhället.
          </note>
          <note>
            Herr talman! Det handlar om fler enkla jobb och om fler entréjobb
            in på den svenska arbetsmarknaden. Om vi nu har ett läge med en
            tudelad arbetsmarknad där vissa står utanför och knackar på men
            aldrig får komma in måste vi som politiker ta vårt ansvar för
            att en ny arbetsmarknad ska växa fram som skapar nya vägar in
            på arbetsmarknaden för dem som står utanför.
          </note>
          <note>
            Herr talman! Det handlar om att se till att bostadsmarknaden
            fungerar bättre och om att sänka de flyttskatter som finns i dag
            och som innebär att människor inte lämnar sin bostad trots att
            de egentligen vill, därför att skatterna lägger hinder i vägen.
          </note>
          <note>
            På punkt efter punkt på dessa områden går regeringens budget
            åt helt fel håll. Man gör det dyrare att anställa, mindre lönsamt
            att arbeta och utbilda sig och mindre attraktivt att använda RUT-avdrag,
            vilket minskar möjligheten att skapa fler entréjobb.
          </note>
          <note>
            På punkt efter punkt skapar man färre jobb i det svenska samhället.
            På punkt efter punkt går man åt helt fel håll och gör det svårare
            för människor och företag att skapa fler jobb och investera i
            vårt land.
          </note>
          <note>
            På alla dessa områden, herr talman, väljer vi liberaler en annan
            väg. Vi väljer att reformera den svenska arbetsmarknaden och den
            svenska bostadsmarknaden. Vi har ett väldigt tydligt syfte, nämligen
            att vi ska ha fler människor i arbete, framför allt för att det
            skapar mer frihet för människor men också för att det skapar mer
            pengar till vår gemensamma välfärd.
          </note>
          <note>
            Där finns ett väldigt tydligt vägval i svensk politik: att kortsiktigt
            höja skatterna eller att genomföra de reformer som behövs för
            att bygga Sverige starkt för framtiden och reformera arbetsmarknaden
            och bostadsmarkna ­ den för att på det sättet få fler skattebetalare
            och därmed långsiktigt säkra den gemensamma välfärden.
          </note>
          <note>
            Herr talman! Det handlar om frihet för människor att kunna få
            ett arbete och en bostad och att skapa ett samhälle med högre
            social rörlighet, ett samhälle där det betyder mindre varifrån
            du kommer och mer vart du är på väg. Där skapar den här regeringens
            budget på punkt efter punkt barriärer och försvårar för människor
            att komma in på arbetsmarknaden och på bostadsmarknaden. I ett
            läge när vi behöver ha mer rörlighet på bostadsmarknaden och behöver
            göra genomgripande reformer väljer regeringen att komma med byggsubventioner
            som ingen har efterfrågat. I ett läge där vi behöver skapa fler
            entréjobb på den svenska arbetsmarknaden väljer regeringen att
            höja skatten på arbete och stänga broar in på den arbetsmarknad
            som bitvis har vuxit fram med RUT-avdraget.
          </note>
          <note>
            På punkt efter punkt väljer regeringen en felaktig väg och en
            felaktig strategi. Det gör Sverige fattigare, men det innebär
            framför allt, herr talman, att människors frihet inte ökar utan
            minskar.
          </note>
          <note>
            Men det vill jag yrka bifall till Liberalernas reservation i
            betänkandet.
          </note>
          <note>
            (Applåder)
          </note>
          <note type="speaker">
            Anf. 94 LARRY SÖDER (KD):
          </note>
          <note>
            Herr talman! Kristdemokraterna förespråkar väl fungerande och
            gemensamt finansierade välfärdstjänster och värnar om kvaliteten
            inom vården, skolan och omsorgerna. Vi som medborgare måste nu
            och i framtiden kunna lita på att stat och kommun löser de uppgifter
            vi förväntar oss och gör det med kvalitet. När vi är i behov av
            det skyddsnät som finns ska vi inte behöva tveka om ifall det
            fungerar och hjälper oss tillbaka. De svaga grupperna i samhället
            måste få stöd och ses som en resurs i samhället. Varje människa
            måste kunna bidra med hundra procent av sin egen förmåga.
          </note>
          <note>
            Vi kristdemokrater ser dock inte sambandet att höjda skatter
            automatiskt innebär bättre välfärd utan ser att en del höjningar
            rent av är skadliga för välfärden i längden. Grunden för en fungerande
            välfärd och ett stabilt socialförsäkringssystem är att människor
            arbetar. Det skapar tillväxt som gör att skatteintäkterna också
            ökar.
          </note>
          <note>
            Med väl avvägda skattesänkningar på arbete och företagande kan
            positiva välfärdseffekter uppnås. Det kommer då att skapas nya
            jobb och nya företag. En effekt som man inte ska bortse från är
            att människor i det läget får behålla en större del av sin inkomst,
            en inkomst som de själva kan bestämma hur den ska användas, för
            att skapa förutsättningar för att leva sina liv på det sätt som
            de själva önskar och som de tycker är bäst.
          </note>
          <note>
            Mitt hemlän Halland liksom andra delar av Sverige är beroende
            av förutsättningar för företag och arbetstillfällen. Skatter och
            avgifter påverkar i stora delar dessa förutsättningar. Beskattning
            av företag och transporter har stor inverkan på antalet arbetstillfällen.
          </note>
          <note>
            Regeringens budgetförslag är ett hot mot de flesta av de företagen,
            med höjda skatter på transporter, ökade kostnader för att anställa
            yngre och äldre arbetskraft. Stora industriföretag som är beroende
            av transporter , till exemp el Södras fabrik i Värö, betongindustrin
            i Veddige och papp ersbruket i Hyltebruk, kommer alla att drabbas
            av regeringens skatteförslag.
          </note>
          <note>
            Ökade kostnader för transporter och ungdomsjobb försämrar företagens
            konkurrenskraft. För kommunerna på dessa orter riskeras också
            skatteintäkterna på sikt, om lönsamheten i företagen hotas. Företagen
            är medspelare för att skapa de resurser som vi alla ser behövs
            för välfärden, inte motspelare eller hot utan en förutsättning.
            Lönsamma företag med långsiktiga spelregler är något vi bör eftersträva
            för att kunna finansiera den välfärd vi behöver i framtiden.
          </note>
          <note>
            Gekås i Ullared, som många känner till, sysselsätter ungefär
            2 000 personer, varav många ungdomar. Där är borttagandet av ungdomsrabatten
            ett direkt slag mot både företaget och ungdomarna. Ökade transportkostnader
            tillkommer som en extra belastning.
          </note>
          <note>
            Detta är enbart några exempel på konsekvenserna av regeringens
            skattepolitik.
          </note>
          <note>
            Kristdemokraterna vill ha kvar sänkt arbetsgivaravgift för ungdomar.
            Det är av stor vikt att företag fortfarande har incitament för
            att anställa ungdomar. Kristdemokraterna vill halvera arbetsgivaravgiften
            för ungdomar upp till 22 år, men samtidigt vill vi öka drivkrafterna
            för ungdomar att söka och ta ett första arbete. Därför föreslår
            vi att ungdomar under 25 år får tjäna sin första halva miljon
            innan pengarna tas upp till inkomstbeskattning, detta för att
            öka incitamenten ytterligare.
          </note>
          <note>
            Vi ser det också som ytterst bekymrande att regeringen väljer
            att minska nedsättningen av anställningskostnaderna för personer
            som fyllt 65 år. Detsamma gäller borttagandet av jobbskatteavdraget
            för äldre. Pen ­ sionsåldersutredningen kunde belägga ett klart
            samband mellan lägre skatt för äldre personer med arbetsinkomst
            och en markant ökning av äldre per ­ soner i förvärvslivet. Detta
            ger bättre pensioner för både arbetstagaren och pension är skollektivet.
            Men framför allt visar det att vi behöver de äldre på arbetsmarknaden
            för deras erfarenhet men även för deras kunnande.
          </note>
          <note>
            RUT- och ROT-avdragen har öppnat nya marknader och skapat förutsättningar
            för företag och jobb. RUT och ROT är en succé som har skapat omkring
            21 000 nya, vita heltidsjobb i branscher som tidigare har haft
            sto ­ ra problem med svartjobb. Kristdemokraterna har länge förespråkat
            det som i dag är RUT-avdrag och som av många används för att göra
            livet lite lättare att leva. Vi motsätter oss därmed regeringens
            halvering av RUT-avdraget för dem som inte fyllt 65 år och vill
            behålla avdraget på nuvarande nivå. Vår väg är i stället att utöka
            avdraget till att gälla även andra tjänster. Ett exempel på en
            tjänst som skulle kunna vara föremål för en utvidgning av RUT-avdraget
            är tvätteritjänster som utförs utanför hemmet.
          </note>
          <note>
            Om tvätteriföretag och andra typer av serviceföretag skulle få
            denna möjlighet skapas det många nya arbetstillfällen, och samtidigt
            ges en välkommen avlastning till många stressade familjer som
            får tid över för att spendera med sina barn och unga. Man kan
            också tänka sig att tjänsten kan köpas till åldrade föräldrar
            som behöver denna hjälp, liksom olika typer av servicetjänster.
          </note>
          <note>
            Kristdemokraterna motsätter sig regeringens förslag att avskaffa
            gåvoskatteavdraget. Avdragsrätten för gåvor är högaktuell i dessa
            tider av stort behov av hjälp och stöd i Sverige och världen.
            Regeringen bör tänka om och låta den vara kvar. Vi tycker i stället
            att regeringen bör gå åt motsatt håll och se till att avdraget
            utvidgas genom att taket höjs samtidigt som årsavgiften tas bort.
            Vi tycker att människors vilja att ge inte ska stoppas i dessa
            tidigare utan behöver utökas.
          </note>
          <note>
            Herr talman! Vi tror att regeringens förslag kommer att försvåra
            framtida finansiering av välfärden och framtida utmaningar för
            oss som samhälle. Med dessa synpunkter yrkar jag bifall till de
            reservationer som Kristdemokraterna har avlämnat.
          </note>
          <note>
            (Applåder)
          </note>
          <note type="speaker">
            Anf. 95 LEIF JAKOBSSON (S):
          </note>
          <note>
            Herr talman! Sverige är i akut och trängande behov av investeringar.
            Det har vi varit under ganska lång tid. Men det har accentuerats
            ännu mer, inte minst den här hösten. Jag kan bara nämna bostadssituationen,
            tillståndet för våra järnvägar, de fallande skolresultaten och
            behoven i vård och omsorg. Det är stora utmaningar som kräver
            gemensamma satsningar, offentligt finansierade.
          </note>
          <note>
            Flera har varit inne på den situation som vi är i och som tynger,
            både när det handlar om den flyktinginvandring vi har men också
            i fråga om den säkerhetspolitiska situationen. Jag tror att Niklas
            Wykman var inne på ett resonemang om hur människor upplever det
            på väg till jobbet i dag.
          </note>
          <note>
            Då skulle jag vilja säga: Det viktigaste vi kan göra i den här
            kammaren och som politiker är att inte tappa framtidsperspektivet
            utan visa människor att vi i den här kammaren planerar för framtiden,
            för att lösa de problem som vi har framför oss och inte minst
            se att det finns plats för de människor som har kommit hit och
            att vi har en politik som handlar om att bygga ut samhället så
            att alla ska få plats. Det tror jag är det bästa budskap som människor
            kan få höra, inte bara att vi hanterar den akuta situationen utan
            också att vi orkar tänka framåt och föra en politik som innebär
            att människor faktiskt kan tro på framtiden, att vi kan ingjuta
            det hoppet.
          </note>
          <note>
            Den här regeringen tar tag i alla de här investeringsbehoven.
            Den här budgeten, som vi lägger fram tillsammans med Vänsterpartiet,
            är en riktningsvisare för hur politiken i Sverige läggs om till
            framtidsinvesteringar och en mer rättvis politik där de som har
            det sämst ställt nu för första gången på nio år är de som främjas
            av budgeten.
          </note>
          <note>
            Samtidigt som investeringsbehoven pockar på alltmer har denna
            regering tagit över en ekonomisk situation med budgetunderskott
            orsakade av ofinansierade skattesänkningar under många år. Därför
            måste satsningarna betalas med ökade skatteintäkter eller minskade
            skatteavdrag.
          </note>
          <note>
            Man skulle kunna sammanfatta det på följande sätt: Nu är det
            slut med politiken som gynnar plånböckerna för välbetalda män
            mitt i livet. I stället fokuserar politiken på att ta itu med
            de utmaningar som stavas skolresultat, arbetslöshet, bostadsbrist
            och ojämlikhet.
          </note>
          <note>
            Det är riktigt att vi höjer skatter och att vi tar bort ineffektiva
            och dyra skattesubventioner. Men låt mig bara ta två exempel där
            vi gör detta.
          </note>
          <note>
            Ungdomsarbetslösheten möttes av den tidigare regeringen med en
            nedsatt arbetsgivaravgift för de ungdomar som fick jobb. Men man
            underlät att fokusera på de arbetslösa ungdomarna och deras behov.
            Vi tar bort denna oerhört kostsamma nedsättning, och det gläder
            mig att ganska många av de borgerliga partierna också är på väg
            i denna riktning. Vi använder dessa resurser till att satsa på
            de arbetslösa ungdomar som behöver klara av sin gymnasieexamen
            och som behöver få in en fot i arbetslivet genom yrkesintroduktion
            eller andra insatser. Då ger vi framtidstro till alla de ungdomar
            som tidigare vägrades stöd för att kunna söka och få arbete.
          </note>
          <note>
            Den galopperande bostadsbristen möter vi med en stor satsning
            på bostadsbyggande, främst hyresrätter som behövs inte minst för
            unga människors behov av en egen bostad men också för att arbetsmarknaden
            ska fungera bättre, så att människor kan bo där jobben finns.
            Den satsningen finansierar vi med en sänkning av ROT-avdraget
            som nu kostar samhället enorma summor. Vi tycker att det är dags
            att växla över subventionerna från altanbyggen i villaområden
            till byggande av hyreslägenheter med rimliga hyror.
          </note>
          <note>
            För första gången på nio år har vi nu en budget som omfördelar
            från dem med högst inkomster till dem med lägst, från män till
            kvinnor. Det blir inte jämlikt i Sverige efter den 1 januari,
            men den här budgeten visar riktningen. Mindre klyftor i ett samhälle
            leder till en bättre sammanhållning och högre tillväxt. Detta
            resonemang är inte längre bara socialdemokratiskt sunt förnuft.
            Det är många internationella institutioner, som tidigare bekände
            sig till marknadsliberala teorier, som nu har insett att det faktiskt
            är ekonomier som vår som lyckas bäst och rekommenderar en sådan
            politik. Därför framstår svensk och nordisk välfärdspolitik som
            föredömen. Jag är stolt över att vi här i dag i kammaren får lov
            att argumentera för att Sverige nu återinträder på den vägen.
          </note>
          <note>
            Det är också viktigt för den här regeringen att trappa upp arbetet
            mot skattefusk och skatteflykt. Det finns tre skäl till det.
          </note>
          <note>
            För det första: Vi behöver pengarna för investeringar.
          </note>
          <note>
            För det andra: De områden och branscher där det förekommer mycket
            skattefusk är nästan alltid kopplade till urusla villkor för dem
            som är anställda, och arbetsmarknadens funktionssätt är satt ur
            spel.
          </note>
          <note>
            För det tredje: Det innebär en illojal konkurrens där företag
            som vill göra rätt för sig får allt svårare att klara sig.
          </note>
          <note>
            Vi gick till val på ett tiopunktsprogram för ordning och reda
            i arbetslivet och konkurrens i näringslivet. Det är vi på god
            väg att uppfylla.
          </note>
          <note>
            Vi har ändrat reglerna för ROT-avdrag. Vi kommer att lägga fram
            förslag om månadsuppgifter i fråga om arbetsgivaravgifter och
            källskatt. Personalliggare kommer att utvidgas till fler områden.
            Och vi är beredda att göra mycket mer och jobba med dessa frågor.
          </note>
          <note>
            På det internationella området driver den här regeringen BEPS-arbetet,
            som syftar till att få en rättvisare beskattning i världen och
            samtidigt se till att pengarna inte hamnar i skatteparadis. Sverige
            ska vara pådrivare och på ett mycket tydligt sätt implementera
            de internationella överenskommelserna.
          </note>
          <note>
            Vi får höra att detta är en skattechock och en skattehöjarbudget.
            Men i rättvisans namn finns det också skattesänkningar i den här
            budgeten. Från och med den 1 januari avskaffar vi pensionärsskatten
            för de sämst ställda pensionärerna. För oss är det första steget
            i en alldeles självklar jämlikhetsreform. Det är inte rimligt
            att pensionärer ska betala högre skatt än löntagare på samma inkomst.
          </note>
          <note>
            Jag ska nämna ett par andra skatteförändringar. Tonnageskatten
            kommer att genomföras. Det har en enig riksdag krävt i åtminstone
            åtta nio år. Varje gång stod den tidigare regeringens finansminister
            och sa att det får vänta tills det finns utrymme och så vidare.
            Den här regeringen levererar tonnageskatten omedelbart. Vi kommer
            att få se att en hel del av det nya tonnage som tillkommer i Sverige
            också kommer att ha en blågul flagga i aktern. Det känns riktigt
            bra.
          </note>
          <note>
            Herr talman! Jag yrkar bifall till förslaget i finansutskottets
            betänkan ­ de.
          </note>
          <note>
            (Applåder)
          </note>
          <note type="speaker">
            Anf. 96 DANIEL SESTRAJCIC (V):
          </note>
          <note>
            Herr talman! Det känns futtigt att stå i den här talarstolen
            i dag. Det känns futtigt med tanke på krigen och de många miljoner
            människor som tvingas fly från sina länder. Det känns futtigt
            med tanke på att EU gör allt vad man kan för att bygga Fort Europas
            murar högre. Och det känns futtigt med tanke på gårdagens katastrofala
            beslut av regeringen som urholkar, inskränker och förstör asylrätten.
            Det är förslag som gjorts möjliga efter en ihärdig katastrofkampanj
            där det har hävdats allt från att Sveriges gräns är nådd och att
            alla system håller på att kollapsa till att vi på grund av flyktingmottagandet
            går på knäna, något som såklart inte stämmer.
          </note>
          <note>
            Samtidigt är det en avgörande och viktig diskussion som vi har
            i dag. Det är en diskussion där vi ser att det går att göra annorlunda.
            Det går att satsa på välfärden, och det går att finansiera dessa
            satsningar genom att de med högst inkomster bidrar mest. Jag ska
            erkänna att det är små steg åt rätt håll, men likväl steg åt rätt
            håll, som görs tack vare att Vänsterpartiet har gjort en budget
            tillsammans med Socialdemokraterna och Miljöpartiet.
          </note>
          <note>
            Jag kan konstatera att det i denna budget, tillsammans med våränd
            ­ ringsbudgeten, görs sammanlagda investeringar och satsningar
            på upp ­ emot 44 miljarder kronor, varav många reformer är viktiga
            och nödvän ­ diga för att utveckla välfärden, få människor i arbete,
            skapa utbildning och skapa ett starkare Sverige.
          </note>
          <note>
            Jag ska erkänna att vi har ännu högre ambitioner än detta. Vi
            behöver nämligen en kraftfullare politik för att möta de kriser
            som vårt land i dag upplever. Jag talar om bostadskrisen, arbetslöshetskrisen
            och underbemanningskrisen inom exempelvis sjukvård, äldreomsorg
            och socialtjänst.
          </note>
          <note>
            Herr talman! Jag kan också konstatera att vi ökar skatteintäkterna
            i och med detta rambeslut med uppemot 21 miljarder kronor. Det
            är en hel del pengar som nu kan användas till de offensiva reformer
            som vi föreslår. Det är pengar som tas från de alla rikaste genom
            att vi bland annat trappar av jobbskatteavdraget, sänker RUT och
            ROT samt ökar progressiviteten på höga inkomster.
          </note>
          <note>
            Det som handlar om några futtiga hundralappar för den som har
            årsinkomster på närmare en halv miljon eller mer innebär avgörande
            bidrag för att finansiera rättvisereformer. Det minskar dessutom
            lite grann de galopperande inkomstskillnader som Sverige har blivit
            världsmästare i.
          </note>
          <note>
            Inkomstskillnader är som bekant inte en naturlag utan resultat
            av ett aktivt politiskt handlande och av aktiva politiska beslut
            som har fattats under många regeringar med borgerlig ekonomisk
            politik på agendan och som grävt stora hål i statens finanser.
            Det är hål som givetvis måste fyllas och finansieras på andra
            sätt.
          </note>
          <note>
            Den väg som den borgerliga regeringen och Alliansen valde var
            en väg som ökade klyftorna, försämrade välfärden och urholkade
            våra olika försäkringssystem. För arbetslösa och sjuka var det
            en katastrof.
          </note>
          <note>
            Den här regeringen, tillsammans med Vänsterpartiet, väljer en
            helt annan väg. Det är jag mycket stolt över.
          </note>
          <note>
            Det finns inget eget värde i att ta in skatter, utan det är ett
            verktyg för att genomföra den politik som vi tror på och den politik
            som leder till en välfärd att lita på.
          </note>
          <note>
            Det är en politik som satsar på avgörande investeringar i infrastruktu
            ­ ren och omfattande anställningar av välfärdsarbetare i offentlig
            sektor, det vill säga förskollärare, socionomer, undersköterskor,
            lärare, parkarbetare, barnskötare och många fler. Det är en politik
            som ger unga och arbetslösa jobb eller utbildning. Det är en politik
            som ger unga och arbetslösa framtidstro.
          </note>
          <note>
            På samma sätt som det inte finns ett egenvärde i att höja skatterna
            finns det inte heller ett egenvärde i att ha så låga skatter som
            möjligt. Vi har nu genomlevt en brutal skattesänkarpolitik som
            gett mer åt dem som redan har och tagit från dem som inte har.
            Den har lett till ökande klassklyftor och en fördelningspolitisk
            katastrof, i alla fall om man tror på jämlikheten som målsättning
            för politiken.
          </note>
          <note>
            Herr talman! Jag ska erkänna att Vänsterpartiet har ännu högre
            ambi ­ tioner på det skattepolitiska området. Vi vill att skatterna
            ska användas för att skapa ett mer jämlikt Sverige. Vi vill att
            skatterna ska vara progressiva och att de som har det bäst ställt
            ska bidra mest. Vi vill att skattepolitiken ska understödja bygget
            och utvecklandet av välfärdslandet Sverige – väl ­ färdslandet
            Sverige som är öppet, välfärdslandet Sverige som är välkom ­ nande
            och välfärdslandet Sverige som inte stänger några gränser i panik.
          </note>
          <note>
            Låt mig avslutningsvis peka ut några områden där jag hoppas att
            den svenska regeringen inför kommande budgetdiskussioner med Vänsterpartiet
            vågar agera för att komma vidare.
          </note>
          <note>
            För det första: Ränteavdraget gör att staten tvingas lägga 30
            miljarder kronor på ett system som är snedvridet och i första
            hand gynnar höginkomsttagare. Systemet bör kraftigt förändras
            och minskas, både för att jämna ut ekonomiska skillnader och för
            att inte spä på en skenande bolånemarknad och urholka statens
            finanser.
          </note>
          <note>
            För det andra: Förmögenhetsskatten var 6 miljarder kronor när
            den avskaffades av den borgerliga alliansen 2007. Låt oss tillsammans
            se till att följa upp det uppdrag SCB har fått i denna budget,
            nämligen att kartlägga storlek och fördelning avseende hushållens
            förmögenheter, med att i nästa budget återinföra förmögenhetsskatten
            och dessutom tillsammans öka progressiviteten i skattesystemet.
            Jag vet att ni vill och kan detta.
          </note>
          <note>
            För det tredje: Jag är såklart glad över att Socialdemokraterna
            och Miljöpartiet har accepterat Vänsterpartiets förslag om en
            bankskatt. Låt oss se till att den görs tillräckligt kraftfull
            och omfattande! Vi kan konstatera att finanssektorn, med bankernas
            övervinster, är underbeskattad. Jag hoppas att regeringen vill
            ta raska steg framåt och öka en sådan beskattning av bankerna,
            för att nå de 12 miljarder Vänsterpartiet beräknar att denna skatt
            kan ge. Den behövs så väl för att vi ska kunna satsa på våra barn,
            unga och äldre.
          </note>
          <note>
            Herr talman! Sverige av i dag behöver kraftfulla investeringar
            för att lösa de kriser vi upplever. Sverige av i dag behöver kraftfulla
            satsningar på välfärden för att möta de behov alla som bor i vårt
            land har. Sverige av i dag behöver öka jämlikheten och minska
            skillnaderna. Allt detta är möjligt med en progressiv skattepolitik
            som lutar åt vänster. Några steg tar vi i denna budget. Jag hoppas
            att denna regering orkar fortsätta ta det ansvaret tillsammans
            med Vänsterpartiet, för ett rättvisare, jämlikare och öppnare
            Sverige – ett Sverige där vi säger: Alla behövs, och alla får
            plats!
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 97 NIKLAS WYKMAN (M) replik:
          </note>
          <note>
            Herr talman! Jag vill börja med att säga till Daniel Sestrajcic
            att jag till skillnad från honom aldrig anser det futtigt att
            stå i detta folkets parlament och tala. Alternativet till folkets
            parlament är ett gatans parlament, och så vill vi inte att detta
            samhälle styrs.
          </note>
          <note>
            Jag har en fråga till Daniel Sestrajcic. Han säger att de förslag
            om migrationspolitiken som kom i går är oacceptabla och omöjligtvis
            kan försvaras. Utan att diskutera dem i sak vill jag säga att
            den regering som styr detta land gör det enbart beroende på att
            den har stöd av Vänsterpartiet. Vänsterpartiet kan alltså välja
            att frångå att stödja regeringen. Därmed skulle en annan politik,
            som ännu är okänd, styra landet i stället. Jag undrar därför varför
            Daniel Sestrajcic och hans parti väljer att stödja en regering
            han anser föreslår saker som är helt fel.
          </note>
          <note type="speaker">
            Anf. 9 8 DANIEL SESTRAJCIC (V) replik:
          </note>
          <note>
            Herr talman! Det är klart att det för ett parti som vill stänga
            våra gränser helt och hållet inte anses futtigt när människor
            flyr för sina liv. Vänsterpartiet är som bekant inte en del av
            den migrationspolitiska överenskommelsen och inte heller ett parti
            som accepterar de förslag regeringen lade fram i går – och som
            Moderaterna inte tycker går tillräckligt långt i att förstöra
            asylrätten.
          </note>
          <note>
            Det vi har att diskutera här i dag är den budget Vänsterpartiet
            har samarbetat med regeringen om. Den budgeten innehåller inga
            sådana förslag, utan den är tvärtom en offensiv budget med goda
            välfärdsreformer som vi fullt ut stöder. Vi hoppas att vi till
            och med kan förbättra och förändra dem i riktning mot att fler
            människor kan få arbete och utbildning. Däremot görs de migrationspolitiska
            överenskommelserna tillsammans med bland annat Niklas Wykmans
            parti, och dem stöder vi inte under några som helst omständigheter.
          </note>
          <note type="speaker">
            Anf. 99 NIKLAS WYKMAN (M) replik:
          </note>
          <note>
            Herr talman! Först och främst är det allmänt känt att Vänsterpartiet
            ingår i mycket få överenskommelser. Pensionsöverenskommelsen är
            en sådan. Det bottnar i en mycket enkel verklighet, nämligen den
            att Vänsterpartiet inte är kapabelt att ta den typ av ansvar som
            krävs för att vara med och sköta ett land.
          </note>
          <note>
            Ändå har Stefan Löfven valt att sätta sig i en regering som står
            i direkt beroendeställning till Daniel Sestrajcics parti. Hans
            parti deklarerar nu att den politik som förs är helt ohållbar
            och omöjlig att ställa sig bakom. Jag frågar därför Daniel Sestrajcic
            än en gång: Hur kan det komma sig att Daniel Sestrajcic står här
            i dag och stöder en budget – den enda förutsättningen för att
            regeringen kan sitta kvar – när han samtidigt anser att regeringens
            politik är helt oförsvarbar? Hur går den logiken ihop?
          </note>
          <note>
            Herr talman! Betyder Daniel Sestrajcics besked också att Vänsterpartiet
            inte kommer att stödja nästa budget? Den migrationspolitik regeringen
            nu har presenterat kommer nämligen obönhörligen att ha mycket
            stora effekter på hur nästa budget ser ut vad gäller både intäkter
            och utgifter. Betyder beskedet alltså att Daniel Sestrajcic och
            hans parti inte kan stödja nästa budget från den här regeringen?
          </note>
          <note type="speaker">
            Anf. 100 DANIEL SESTRAJCIC (V) replik:
          </note>
          <note>
            Herr talman! Till skillnad från den här regeringen, som har gjort
            en migrationspolitisk överenskommelse Niklas Wykman såklart är
            mycket nöjd med eftersom den genomför en moderat arbetsmarknadspolitik,
            tänker Vänsterpartiet inte stödja den formen av politik.
          </note>
          <note>
            Vi utgår ifrån följande: I nästa budgetförhandling med Socialdemokraterna
            och Miljöpartiet kommer alla de saker som innebär intäkter och
            utgifter, och som de har kommit överens med de borgerliga partierna
            om, att komma upp till diskussion. Då kommer vi givetvis att försvara
            en politik som inte inskränker kollektivavtal, som inte satsar
            mer på RUT och så vidare. Hur det blir framöver lär vi med andra
            ord få se i de budgetförhandlingarna, som jag ser mycket fram
            emot. Jag hoppas att vi har en regering som vågar satsa på Sverige
            framåt i stället för att leda Sverige bakåt med stängda gränser.
          </note>
          <note type="speaker">
            Anf. 101 HANNA WIGH (SD):
          </note>
          <note>
            Herr talman! Det är grundläggande och viktigt att kammaren inser
            att det för att finansiera vårt gemensamma välfärdssamhälle krävs
            att personer arbetar och betalar skatt. Det krävs att de betalar
            för varor och tjänster med pengar de har tjänat.
          </note>
          <note>
            När jag läser igenom det vi har att ta ställning till här i dag
            slås jag av den naiva aningslöshet som tycks prägla den finansiella
            politiken i vårt land. Jag kan bland annat läsa följande: ” Det
            mycket kraftigt ökade antalet asylsökande kan komma att stärka
            den offentliga konsumtionen ytterligare. ” Vägen till ett jobb
            för dem som nu kommer hit är lång. Vilka pengar är det då större
            delen av dessa grupper ska spendera?
          </note>
          <note>
            Jag har sällan skådat en sådan orwelliansk omskrivning för hur
            något går åt pipan i så optimistiska ordalag som när jag läser
            igenom detta dokument.
          </note>
          <note>
            Det är frustrerande att läsa de sedan länge uttjatade klyschorna
            om ordning och reda i de offentliga finanserna när vi står inför
            en fullständig samhällskollaps. Färre och färre förväntas betala
            för fler och fler, medan vi tvingas att låna pengar.
          </note>
          <note>
            Herr talman! Vi ska i dag ta ställning till ett dokument som
            innehåller sådana formuleringar som ”mot bakgrund av att prognoserna
            är osäkra och att det i dagsläget därför är svårt att bedöma storleksordningen
            på antalet asylsökande och effekterna på statsfinanserna”. Det
            går inte ens med välvilja att betrakta som ens synnerligt osäkra
            uppskattningar. Det är inte svårt att bedöma storleksordningen
            på antalet asylsökande och vilka effekter detta kommer att föra
            med sig på statsfinanserna. Båda posterna är nämligen kolossala
            och kommer att fortsätta att vara det så länge som Sverige tillåter
            det.
          </note>
          <note>
            Denna budget presenteras med att Sverige ska vara ett land som
            håller ihop, som minskar klyftorna mellan samhällsklasserna, vilket
            är en motsägelse utan dess like. I talande stund uppförs nämligen
            tältläger. Där pratar vi samhällsklasser!
          </note>
          <note>
            Pengarna som skulle gå till nödställda människor i flyktingläger
            beslagtas för att användas till den invandring som sker till Sverige.
          </note>
          <note>
            När jag ändå står här i kammaren med ett dokument framför mig
            där man önskar omöjligheter i stället för att förhålla sig till
            verkligheten vore det kanske på sin plats att även införa som
            mål att vi ska skapa världsfred med en gång. Men det hör ju inte
            till denna debatt, men det visar på den naiva inställning som
            fortfarande är styrande.
          </note>
          <note>
            Inte nog med att Sverige ska minska klyftorna mellan samhällsklasser
            och vinna ekonomiskt på en massinvandring utan dess like, så ska
            vi öka sysselsättningen. Med detta i åtanke innehåller hela detta
            dokument inte något annat än önsketänkande. Eller också besitter
            de rödgröna kanske någon form av superkrafter för att få den ekvationen
            att gå ihop.
          </note>
          <note>
            Herr talman! Inte att förglömma att vi självklart måste bygga
            en kopiös mängd nya bostäder också, men det torde vara en baggis
            i jämförelse med alla andra utmaningar som vi står inför.
          </note>
          <note>
            Med tanke på det som jag räknade upp och där hälften vore nog
            ska det även läggas på lite uppfriskande skattehöjningar. Det
            finns inga vinnare med regeringens politik. Det är färre som arbetar
            och betalar skatt och som ska försörja fler som inte arbetar.
            Det kommer onekligen att leda till en samhällskollaps. Välfärden
            kommer att vara ett minne blott. Frågan som väcks är: Vem var
            det som gav er rätten att beröva den från våra barn och i stället
            sätta dem i skuld?
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 På väg mot ett nytt partnerskap mellan Europeiska unionen
            och länderna i Afrika, Västindien och Stillahavsområdet efter
            2020
          </note>
          <note>
            Utrikesutskottets utlåtande 2015/16:UU6
          </note>
          <note>
            På väg mot ett nytt partnerskap mellan Europeiska unionen och
            länderna i Afrika, Västindien och Stillahavsområdet efter 2020
            (JOIN(2015) 33 final)
          </note>
          <note>
            föredrogs.
          </note>
          <note type="speaker">
            Anf. 102 JOHAN NISSINEN (SD):
          </note>
          <note>
            Herr talman! Sverigedemokraterna ser det som ytterst angeläget
            att förhållandet mellan de europeiska länderna och utvecklingsländerna
            i Afrika, Västindien och Stillahavsområdet även efter utgången
            av Cotonouavtalet fortsätter att präglas av en vilja till samförstånd
            och samarbete.
          </note>
          <note>
            Sverigedemokraterna ser bistånd och handel som de främsta instrumenten
            för att hjälpa människor att ta sig ur fattigdom, och vi vill
            därför se en bra och ändamålsenlig politik på dessa områden.
          </note>
          <note>
            Sedan Cotonouavtalet tecknades har samtliga tre områden präglats
            av en inbördes starkt differentierad utveckling. I södra Afrika
            har till exempel Botswana en bnp som per capita är ungefär tio
            gånger högre än i grannlandet Zimbabwe. Nya avtal måste därför
            per definition se annorlunda ut.
          </note>
          <note>
            Sverigedemokraterna vill därför lämna in ett särskilt yttrande
            där vi presenterar våra principer för ett fortsatt samarbete.
          </note>
          <note>
            Vi vill se regionala avtal med tematiska inriktningar på handel,
            bistånd, mänskliga rättigheter, politik och återtagande.
          </note>
          <note>
            Vi är kritiska till EU:s jordbruksstöd vilket i kombination med
            handelslättnader kan orsaka konkurrensnackdelar för svenska bönder,
            och det är något som vi vill undvika.
          </note>
          <note>
            Sverigedemokraterna vill inte heller medverka till avtal som
            ger EU-länder rätt att bruka tredjeländers fiskevatten. Vi vill
            även att andra naturtillgångar ska kunna exploateras av utvecklingsländerna
            själva.
          </note>
          <note>
            Biståndspolitiken ska baseras på principen mer för mer. Vi vill
            även se en gradvis övergång till ett resultatbaserat bistånd.
          </note>
          <note>
            Vi vill inom biståndet se ett fokus på utvecklingsmål nr 1, 2,
            3 och 6.
          </note>
          <note>
            Biståndsformen budgetstöd bör helt och hållet utfasas eftersom
            den medför för stora risker för korruption.
          </note>
          <note>
            Inom biståndet har före detta kolonier traditionellt varit särskilt
            gynnade, vilket vi är starkt emot. Biståndet bör i stället fördelas
            efter behov.
          </note>
          <note>
            Sverigedemokraterna ser återtagandeavtal som ett måste för ett
            långsiktigt fungerande förhållande till utvecklingsländerna.
          </note>
          <note>
            Herr talman! Sverigedemokraterna har en positiv syn på handel
            med varor och tjänster, då det ger en ökad tillväxt som i sin
            tur skapar bättre ekonomiska förutsättningar för länder och deras
            medborgare.
          </note>
          <note>
            Vi anser att frihandel kan vara starkt välståndsskapande för
            såväl fattiga som mer utvecklade länder. Att värna principen om
            frihandel är därför både ett globalt och ett svenskt intresse.
          </note>
          <note>
            Sverigedemokraterna är därför i grunden ett frihandelsvänligt
            parti.
          </note>
          <note>
            Vi anser att Sverige inom såväl EU som i internatio nella forum,
            så som WTO, ska verka för en öppen och fri handel och för att
            motverka protek ­ tionism.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 9 Riksrevisionens rapport om bistånd genom internationella
            organisationer
          </note>
          <note>
            Utrikesutskottets betänkande 2015/16:UU7
          </note>
          <note>
            Riksrevisionens rapport om bistånd genom internationella organisationer
            (skr. 2014/15:92)
          </note>
          <note>
            föredrogs.
          </note>
          <note type="speaker">
            Anf. 103 JULIA KRONLID (SD):
          </note>
          <note>
            Herr talman! Jag vill börja med att yrka bifall till Sverigedemokraternas
            reservation i betänkandet.
          </note>
          <note>
            I d et här betänkandet behandlar utskottet regeringens skrivelse,
            Riksrevisionens rapport om bistånd genom internationella organisationer
            , och en följdmotion från Sverigedemokraterna.
          </note>
          <note>
            Vi i utskottet välkomnar Riksrevisionens granskning som avser
            de kärnstöd som Sverige utbetalat till ett antal multilaterala
            organisationer, banker, FN och Världsbanken.
          </note>
          <note>
            Vi i Sverigedemokraterna vill se ett ansvarsfullt, effektivt
            och humant bistånd.
          </note>
          <note>
            Biståndet är viktigt för att ge förutsättningar för människor
            i fattigdom och förtryck att förbättra sina levnadsvillkor. I
            år lägger Sverigedemokraterna mer pengar på bistånd inom utgiftsområde
            7 än vad regeringen gör. Vi anser att det är av största vikt att
            en noggrann planering, utbetalning och redovisning av biståndet
            sker på ett ändamålsenligt och transparent sätt.
          </note>
          <note>
            Herr talman! Problemen inom det multilaterala biståndet och kärnstödet
            har under en längre tid varit väl kända och det har också förekommit
            kritik i medierna. Vi välkomnar därför Riksrevisionens granskning.
            Även om jag har följt frågan genom åren måste jag säga att jag
            blev väldigt bekymrad över granskningens resultat och de stora
            brister som framkom i regeringens hantering av de multilaterala
            biståndet, speciellt med tanke på att det rör sig om stora belopp.
          </note>
          <note>
            Riksrevisionen har granskat beslutsprocesser, dokumentation,
            uppföljning och redovisning av kärnstöd till olika multilaterala
            organisationer. Granskningen visar att det finns stora brister
            och problem i samtliga delar. Sammanfattningsvis har följande
            kritik och förslag framkommit.
          </note>
          <note>
             Regeringen bör fatta formella beslut om fördelningen av kärnstöd,
            vilket tidigare inte har förekommit.
          </note>
          <note>
             Regeringen och Utrikesdepartementet bör säkerställa att beslut
            dokumenteras tydligt och informativt.
          </note>
          <note>
             Regeringen och Utrikesdepartementet bör säkerställa en fungerande
            resultatuppföljning av det multilaterala utvecklingssamarbetet.
          </note>
          <note>
             Regeringen bör överväga att införa en samlad rapportering av
            Sveriges multilaterala utvecklingssamarbete.
          </note>
          <note>
             Regeringen bör utveckla redovisningen i budgetpropositionen.
            Den ska innehålla en fullständig redovisning av kärnstödet till
            multilaterala organisationer, vilket vi också har påtalat i vår
            motion, men där är vi inte nöjda med regeringens svar.
          </note>
          <note>
             Riksrevisionen har också påtalat att man bör förbättra effektiviteten
            i det multilaterala samarbetet och säkerställa att ärendehanteringen
            och arkiveringen är effektiv och främjar insyn och transparens.
          </note>
          <note>
            Under de här punkterna arbetar nu regeringen med att ta fram
            nya bedömningar. Det har redan skett vissa förbättringar med anledning
            av de olika önskemål och förslag som funnits från Riksrevisionen.
            Det här är naturligtvis bra och någonting vi välkomnar, och vi
            hoppas att det verkligen kommer att följas upp ordentligt och
            förverkligas av regeringen framöver. Vi kommer att följa den här
            utvecklingen, så att förbättringarna blir verklighet.
          </note>
          <note>
            Riksrevisionen påtalar också i granskningen, som jag tidigare
            nämnt, att regeringen i budgetpropositionen inte ger en fullständig
            indikativ redovisning av vilka organisationer som ska motta kärnstöd.
            Nu skedde det en viss förbättring i årets budget jämfört med förra
            årets, men det är fortfarande så att det bara är de största organisationerna
            som redovisas. Regeringen säger vad gäller redovisning av planerade
            kärnstöd att man inte tycker att budgetpropositionen är det rätta
            formatet och att en sådan redovisning skulle inverka negativt
            på Sveriges förmåga att förhandla fram processer och förhandla
            mellan olika organisationer.
          </note>
          <note>
            Även utskottet har noterat att de största kärnstöden är redovisade,
            men inte allt, och att det finns möjlighet till förbättring. Det
            är just det jag vill: att det ska förbättras. Om inte budgetpropositionen
            är rätt format undrar jag vad som då är rätt format. Att läsa
            i årsredovisningen från Sida, andra årsredovisningar eller regleringsbrevet
            anser jag inte ger rätt grund att stå på för riksdagen. Det är
            inte tillräckligt transparent, eftersom det blir nå ­ gonting
            vi får reda på i efterhand. När vi i utskottet ska hantera stora
            summor pengar till alla multilaterala organisationer är det väldigt
            viktigt att vi också vet hur regeringen planerar att fördela biståndet.
            Jag tycker att det är synd att inte hela utskottet är med på detta.
            Därför yrkar jag bifall till vår reservation.
          </note>
          <note>
            Vid ett möte i utrikesutskottet sa dock biståndsministern att
            det är fullt möjligt att göra sådan här redovisning. Hon verkade
            inte helt negativ. Jag är förhoppningsfull och hoppas på förbättring.
            Det är också viktigt att väljarna kan se vad som är regeringens
            förslag och vad som är oppositionens förslag och kan följa biståndspengarna
            noggrant, öppet och transparent. Som sagt har vi en stor biståndsbudget,
            och det ska vi vara stolta över, men det är också skattebetalarnas
            pengar, och det är viktigt att de kan följa vart biståndspengarna
            går.
          </note>
          <note>
            (Applåder)
          </note>
          <note type="speaker">
            Anf. 104 KENNETH G FORSLUND (S):
          </note>
          <note>
            Herr talman! Jag yrkar bifall till utskottets förslag i betänkandet.
          </note>
          <note>
            Betänkandet behandlar en granskningsskrivelse från Riksrevisionen
            samt regeringens yttrande över den granskningen. Det är viktigt
            att komma ihåg att det som det riktas kritik mot i Riksrevisionens
            rapport i hög grad är frågor som har att göra med administrativa
            rutiner och dokumentation. Det är inte så att man har hittat någonting
            som tyder på att pengar missbrukats, använts felaktigt, försnillats
            eller på något vis skulle vara oklart redovisade. Det som Riksrevisionen
            kritiserar är bristen på dokumentation av de administrativa rutinerna.
            Det handlar om hur och när man fattat beslut om fördelning av
            pengar, vilka beslut man fattat och framför allt varför man har
            valt att fördela pengarna till olika multilaterala organisationer
            så som man har gjort.
          </note>
          <note>
            Det här är en granskning som har gjorts utifrån att man tittat
            på de största mottagarna under en serie år under den förra mandatperioden.
            Redan biståndsministern i den förra regeringen började åtgärda
            de brister som fanns inom redovisning och dokumentation. Det arbetet
            fortsätter nu att genomföras av den nuvarande regeringen och den
            nuvarande biståndsministern för att vi tydligt ska kunna följa
            hur man har resonerat och vad man har haft för grund för sina
            beslut om fördelning av anslag till olika multilaterala organisationer.
          </note>
          <note>
            Det är också bra att vi i riksdagen kommer att få en tydligare
            återredovisning i form av en skrivelse där vi kommer att kunna
            följa upp hur pengar har betalats ut och framför allt hur mycket
            och med vilka avsikter. Därmed får riksdagen en möjlighet att
            yttra sig över det multilaterala biståndet, inte bara genom sitt
            budgetbeslut, utan också genom att följa upp hur det har verkställts.
          </note>
          <note>
            Att varje post skulle redovisas i budgetpropositionen, som Julia
            Kron ­ lid efterlyser, kanske inte visar sig möjligt hela vägen
            fram. Men jag tror att vi kan få se fler poster i budgetpropositionen
            än i dag och därmed de största. Att göra en total redovisning
            kanske inte är praktiskt möjligt och genomförbart, men så långt
            det är möjligt ska det säkert gå att tillgodose det som Julia
            Kronlid och Sverigedemokraterna efterfrågar. Precis som Julia
            Kronlid sa uttryckte sig också biståndsministern positivt till
            att gå vidare med den redovisningen i budgetpropositionerna. Men
            jag vill ändå sänka förhoppningarna lite. Det kanske inte blir
            varje post som kan finnas med. Det kan vara några små poster som
            inte kommer med i en budgettext, helt enkelt av utrymmesskäl.
            Det kan också tänkas att de inte går att förutse så långt i förväg.
          </note>
          <note>
            Herr talman! Jag yrkar bifall till förslaget i betänkandet angående
            skrivelsen och understryker att kritiken gäller administrativa
            rutiner och dokumentation, inte att några pengar skulle ha försnillats.
            Åtgärderna för att stärka redovisning och dokumentation började
            redan under den förra regeringen och fortsätter under denna.
          </note>
          <note type="speaker">
            Anf. 105 SOFIA ARKELSTEN (M):
          </note>
          <note>
            Herr talman! Vi debatterar Riksrevisionens granskning av de kärnstöd
            som Sverige utbetalat till ett antal multilaterala banker och
            organisationer. Jag yrkar bifall till förslaget i betänkandet.
          </note>
          <note>
            Detta handlar mer om formen för biståndet än om innehållet. Riksrevisionens
            ”övergripande slutsats” är att ”regeringens och Utrikesdepartementets
            hantering av det multilaterala utvecklingssamarbetet inte är präglad
            av insyn, effektivitet och tydliga ansvarsförhållanden. – – –
            Enligt Riksrevisionen går det … inte att avgöra om pengarna går
            till de mest effektiva och relevanta organisationerna. Riksdagen
            och allmänheten får inte heller tillgång till den information
            som behövs för att förstå vad det multilaterala biståndet används
            till.” Detta skriver Riksrevisionen ”efter att ha granskat hela
            kedjan från riksdagens beslut till genomförande och uppföljning”.
          </note>
          <note>
            Det viktiga här är att vara självkritiska. Det är bra med granskning.
            Under Alliansens tid har biståndet förbättrats. Landfokuseringen
            har ökats. Vi har klarat enprocentsmålet i åtta budgetar. Vi har
            arbetat kraftfullt med att öka resultatfokus, transparens och
            återkoppling. Det finns en biståndspolitisk plattform på plats,
            och den ska göra en tydlig stig genom den skog av policyer som
            vi kritiserats för. Trots hårt arbete har vi inte hunnit ända
            fram. Det är viktigt och grundläggande för biståndets trovärdighet
            och starka stöd hos svenska folket – för det är skattepengar vi
            pratar om – att varje krona används på bästa möjliga sätt.
          </note>
          <note>
            Den rödgröna regeringen har mycket att svara för när det gäller
            deras handfallenhet och misslyckanden i biståndspolitiken: bristen
            på besked, ointresset för till exempel SRHR och vaccinationer,
            den interna splittring ­ en och den osäkerhet som biståndsorganisationerna
            känner av och ger uttryck för.
          </note>
          <note>
            Men i detta ärende är utrikesutskottet överens och betonar hur
            viktigt det är att Sveriges bidrag till de multilaterala organisationerna
            också i fortsättningen sker i form av det som vi kallar kärnstöd.
            När vi gör på det här sättet stöttar vi ett långsiktigt system
            för global samverkan där Sveriges politiska prioriteringar, det
            vill säga det vi tycker är viktigt, får genomslag.
          </note>
          <note>
            Det går att beskriva kärnstödet som den biståndspolitiska infrastrukturen.
            Det är inte lika glassigt som att bara ge bistånd till särskilda
            ändamål eller särskilda länder. Det är möjligen inte lika roligt
            på givarkonferenserna. Men det garanterar att systemet finns på
            plats, och det har varit någonting som vi prioriterat. Därför
            förtjänar det att följas upp och utvärderas. Besluten ska fattas
            med god insyn, och det ska vara tydligt vad som har legat till
            grund för besluten.
          </note>
          <note>
            Herr talman! Regeringen rapporterar tillbaka till riksdagen i
            form av en skrivelse. Nu föreslår utrikesutskottet att den ska
            bli ännu bättre. Det ska bli en samlad resultatanalys av arbetet
            i de multilaterala utvecklingsorganisationerna. Det ska alltså
            bli enklare att förstå vad pengarna har använts till. Det är förutom
            det som kommuniceras i budgeten. Skrivelsen ersätter inte det
            som kommer att finnas i budgeten.
          </note>
          <note>
            En viktig sak i betänkandet är att kravet på effektivitet i hantering
            av biståndsmedel inte bara gäller dem som utför insatserna eller
            mottagande länder och organisationer. Det gäller också det sätt
            på vilket resurserna fördelas, hanteras och följs upp i Sverige.
            Så är det.
          </note>
          <note>
            Det finns förbättringspotential, och förbättringsarbetet fortsätter.
            Det blir bättre administration och fler beslut som fattas av regeringen.
            Mycket har som sagt redan blivit bättre. Riksdagen kommer att
            fortsätta att granska regeringen. Med bättre information i b udgeten
            och en bättre skrivelse kommer det arbetet att bli mer effektivt.
          </note>
          <note>
            Det är knepigt med bistånd. Det är politik och mycket hantering.
            Det är långsiktigt, och det styrs av principer, avtal och i bästa
            fall en politisk vilja. Behoven är enorma, och resurserna räcker
            aldrig riktigt till. Prioritering, samordning och transparens
            behövs. Verksamheten sker ofta i demokratiskt tveksamma länder
            med stora problem med korruption och brister i mänskliga rättigheter.
          </note>
          <note>
            Biståndets idé är just att göra skillnad. Det gäller att se till
            att människor får verktyg att ta sig upp ur fattigdom och bort
            från förtryck. Riksdagens fastslagna mål att skapa förutsättningar
            för bättre levnadsvillkor för människor som lever i fattigdom
            och förtryck gäller. Men sättet som vi uppnår det på kommer att
            förändras inte minst för att möta de utmaningar vi står inför
            i dag.
          </note>
          <note>
            Omvärlden förändras, och då måste biståndet också förändras.
            Den perfekta reformen finns inte. Du är aldrig klar med politiken.
            Det enda som är konstant är förändringarna och behovet av förnyelse
            och ständig förbättring.
          </note>
          <note>
            (Applåder)
          </note>
          <note type="speaker">
            Anf. 106 KERSTIN LUNDGREN (C):
          </note>
          <note>
            Herr talman! Det kan verka märkligt att utrikesutskottet ägnar
            så mycket tid till Riksrevisionens rapport om bistånd genom internationella
            organisationer och ett betänkande där vi är eniga. Skälet till
            att jag och vi i utskottet tycker att det är viktigt att ägna
            uppmärksamhet åt denna rapport är att det har funnits många diskussioner
            om hur det har gått till.
          </note>
          <note>
            Riksrevisionen har granskat, och vi är glada för den granskningen.
            Riksrevisionen är bland annat kammarens organ. Vi ledamöter har
            behov av att kunna ha någon som granskar så att vi kan få ett
            underlag för vår granskning av hur regeringen hanterar sina fögderier.
            Därför är det bra med den här rapporten. Den är klargörande.
          </note>
          <note>
            Herr talman! Det är också värdefullt att vi här har fått en i
            stort sett jakande bild från regeringen när det gäller de förslag
            som finns i rapporten från Riksrevisionen. Inte minst är frågan
            om de multilaterala organisationernas återrapportering någonting
            som vi har att jobba med.
          </note>
          <note>
            Vårt uppdrag är att granska regeringen. Men det är också viktigt
            att vi i det arbetet kan granska de multilaterala organisationerna
            via regeringens arbete. Det är en utmaning i sig. Vi jobbade under
            alliansregeringens tid för att tydliggöra de policyer som skulle
            gälla.
          </note>
          <note>
            Vi fick en del kritik under resans gång när vi ansåg att det
            fanns skäl att dra ned en del resurser därför att man inte levde
            upp till de krav som vi ställde när vi mer aktivt började att
            arbeta som styrelseledamöter i de olika multilaterala organisationerna.
            Men det har fått effekt. Det är en viktig del i det arbete som
            vi behöver få en återrapportering om till riksdagen så att vi
            kan pröva och granska. Eftersom vi är eniga rakt över finns det
            kanske inte skäl att upprepa det som sagts, men jag gör det ändå.
          </note>
          <note>
            Kärnstödet till de multilaterala organisationerna är oerhört
            viktigt. Sverige är nästan ett undantag i sammanhanget. Det skapar
            förutsättningar för en mer effektiv planering och en större långsiktighet.
            Det är en förutsättning att inte hela tiden bli jagad av olika
            uppdragsgivare med olika projektbeskrivningar som ska styra ibland
            hit och ibland dit. Därför är kärnstödet viktigt. Det är också
            viktigt att vi säkrar att vi får en bra uppföljning. Det är ambitionen
            i det här fallet.
          </note>
          <note>
            Det är en utmaning för varje regering att hantera stöd inom ramen
            för Regeringskansliet. Regeringskansliet är inte i sig uppbyggt
            för att vara en resurs som kan göra det som myndigheterna normalt
            sköter, nämligen ut ­ betalningar, uppföljningar, krav, dialog
            och så vidare. Det finns sådant som finns i till exempel Sida,
            som varit föremål för rätt mycket diskus ­ sio ­ ner.
          </note>
          <note>
            Det är viktigt att vi ser att UD i sin organisation och struktur
            inte har den myndighetens storlek att det blir helt enkelt att
            lösa de frågorna. Men ambitionerna har funnits. Det har gjorts
            förbättringar. Som Kenneth G Forslund påpekade började det arbetet
            redan under den tidigare regeringen. Det är viktigt att det arbetet
            fortsätter.
          </note>
          <note>
            Om UD fortsatt ska sköta de stora utbetalningarna och vi ska
            ställa samma krav här som när det gäller övrigt bistånd måste
            man rigga organisationen så att det kan fullföljas. Annars kommer
            debatten att återkomma oavsett regering, och kritiken kommer att
            finnas när det gäller möjligheten att följa upp och att ställa
            krav utifrån en uppföljning på de multilaterala organisationer
            som vi har alla skäl att granska men också bistå i arbetet.
          </note>
          <note>
            Herr talman! Med detta yrkar jag bifall till utskottets förslag
            i betänkandet.
          </note>
          <note>
            (Applåder)
          </note>
          <note type="speaker">
            Anf. 107 BIRGITTA OHLSSON (L):
          </note>
          <note>
            Herr talman! Varje förslösad skattekrona är en stöld från folket.
            Så sa en känd socialminister, Gustav Möller, en gång i tiden.
            Det citatet stämmer väldigt väl också när det gäller internationella
            biståndsinsatser.
          </note>
          <note>
            Sverige ska ha en generös tillika värderingsstyrd biståndspolitik.
            Sett till vår befolkningsmängd ger vi i dag allra mest i världen.
            Vi är ett av tre länder som uppnår FN:s mål att 0,7 procent av
            världens rikare länders bni ska gå till just bistånd. För det
            har vi anledning att vara stolta. Men vi har också anledning att
            vara noggranna.
          </note>
          <note>
            Det går därför inte att nog understryka hur viktig insynen i
            det svenska biståndet är. Det är nödvändigt för att vi ska kunna
            veta hur våra biståndspengar bäst gör nytta. Det behövs för att
            hålla korruptionen borta och upprätthålla förtroendet för biståndet.
            Ett bra bistånd kommer inte av blåögd god vilja. Det måste också
            ge verkliga resultat.
          </note>
          <note>
            Vi behöver en ansvarsfull inställning i allt biståndsarbete.
            Därför måste Sverige agera mot missförhållanden, arbeta med resultatrapportering
            och fortsätta kampen mot korruption i både biståndsorganisationer
            och mottagarländer.
          </note>
          <note>
            Riksrevisionens rapport visar att det är viktigt att mer information
            om stödet ges vad gäller multilaterala organisationer. Det gäller
            inte minst för oss i riksdagens utrikesutskott som ska granska.
          </note>
          <note>
            Jag tycker inte att det finns något som pekar på att transparens
            kommer att bli mindre viktigt framöver, så det arbetet måste fortsätta
            med full intensitet.
          </note>
          <note>
            När nu en stor del av det svenska biståndet avräknas i flyktingmottagandet
            blir det än mer viktigt att de pengar som faktiskt lämnar landet
            används på det sätt som är allra mest effektivt. Inte någon skattekrona
            ska förslösas. Det gäller både för världens behövande och för
            det svenska folket när det handlar om biståndet.
          </note>
          <note>
            Vi kommer här i riksdagen att ha en mer ingående debatt om det
            internationella biståndet den 14 december. Jag vill betona att
            vi liberaler kommer att stå fast vid vår historiska övertygelse
            om internationell solidaritet med fokus på just demokrati.
          </note>
          <note>
            När demokrati i dag inte är ett tydligt utvecklingsmål enligt
            Förenta nationerna och när demokratin i världen har avstannat
            och till och med gått tillbaka för nionde året i rad behövs större
            – inte mindre – demokratisatsningar i biståndet. Läxan är att
            aldrig ta friheten för given och inse att det aldrig blir demokrati
            utan demokrater på plats.
          </note>
          <note>
            Vi liberaler lägger tyngdpunkten på demokrati och mänskliga rättigheter.
            Till denna och flera andra viktiga biståndsfrågor kommer vi att
            återkomma i debatten om internationellt bistånd i mitten av december.
          </note>
          <note>
            (Applåder)
          </note>
          <note type="speaker">
            Anf. 108 SOFIA DAMM (KD):
          </note>
          <note>
            Herr talman! I dag debatterar vi Riksrevisionens rapport om bistånd
            genom internationella organisationer. Det är en viktig granskning
            som vi välkomnar och vars resultat kräver ansvarstagande och åtgärder.
          </note>
          <note>
            Syftet med granskningen har varit att undersöka om regeringen
            genom stödet till multilaterala organisationer har skapat förutsättningar
            för ett effektivt och resultatinriktat svenskt bistånd där våra
            medborgares skattemedel används så effektivt som möjligt och där
            insatserna är de allra bästa för de människor som är i behov av
            vårt stöd. Svaret är dessvärre att vi inte riktigt vet.
          </note>
          <note>
            Riksrevisionens slutsats är att regeringens och UD:s hantering
            av det multilaterala utvecklingssamarbetet inte är präglat av
            insyn, effektivitet och tydliga ansvarsförhållanden. Enligt Riksrevisionen
            går det i nuläget inte att avgöra om pengarna går till de mest
            effektiva och relevanta organisationerna. Riksdagen och allmänheten
            får inte heller tillgång till den information som behövs för att
            tydligt se vad det multilaterala biståndet används till. Detta
            är givetvis allvarligt, då en begränsad insyn och kontroll gör
            att brister och fel i hanteringen riskerar att inte upptäckas.
            Legitimiteten för ett viktigt bistånd hotas.
          </note>
          <note>
            Herr talman! Många av de multilaterala organisationer som Sverige
            bidrar till utför ett enastående och viktigt arbete. I en tid
            då FN-organ såsom UNHCR och World Food Programme slår larm om
            att mer än hälften av de medel som skulle behövas för att hjälpa
            de utsatta människor som befinner sig på flykt saknas måste regeringen
            våga se över hur det multilaterala biståndet kanaliseras och vilka
            resultat insatserna får.
          </note>
          <note>
            Det är allas vår absoluta målsättning att biståndet ska gå till
            insatser där Sverige gör absolut störst nytta. Kristdemokraterna
            anser att det inte längre känns rimligt att fortsätta pytsa ut
            pengar till en mängd olika multilaterala organisationer. Sverige
            är en mycket stor givare, men sprider stödet över ett väldigt
            stort antal organisationer. Det riskerar att göra stödet ineffektivt
            och ganska spretigt.
          </note>
          <note>
            Vi föreslår därför att regeringen vidare genomför en rejäl översyn
            av det bistånd som kanaliseras via FN-organ och andra multilaterala
            organisationer, likt den omfattande översyn som Alliansen genomförde
            för att uppnå en landfokusering när det gäller det bilaterala
            biståndet. Målsättningen är att minska antalet mottagare och därmed
            fokusera och effektivisera svenskt bistånd.
          </note>
          <note>
            Herr talman! Utskottet är tydligt i betänkandet. Kärnstödet har
            betydelse. Det ger möjligheter för organisationerna att behålla
            en beredskap och snabbt kunna agera när nya kriser och behov uppstår.
            Inte minst organisationer som FN:s katastroffond Cerf och UNHCR,
            som jag nämnde tidigare, vittnar båda om vikten av att ha flexibilitet
            för att kunna svara upp mot nya situationer och nya behov. Men
            detta kräver en hel del av organisationerna i form av uppföljning
            och redovisning.
          </note>
          <note>
            I Riksrevisionens rapport framgår det att det utifrån regeringens
            redovisning inte går att få en samlad bild av fördelningen av
            kärnstödet. Här måste ansträngningar ske. Bara så kan riksdagen
            med trovärdighet behandla biståndsbudgeten. Bara så kan vi se
            till att de utmaningar vi står inför möts på allra bästa sätt.
          </note>
          <note>
            Avslutningsvis, herr talman, är det välkommet att regeringen
            i skrivelsen betonar att de n kommer att föra en dialog med utrikesutskottet
            om vårt behov av information om det multilaterala utvecklingssamarbetet.
            Jag skulle vilja säga att också regeringen är i behov av mer information
            om detta utvecklingssamarbete. Återigen, i tider av stor oro i
            vår värld, i tider av stora humanitära katastrofer och i tider
            då regeringen har aviserat att flyktingmottagandet når upp till
            30 procent av biståndsbudgeten måste vi inse att detta inte bara
            handlar om ett behov från informationstörstande riksdagsledamöter.
            Behovet är betydligt större än så.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Internationella klimatfrågor och hållbar utveckling m.m.
          </note>
          <note>
            Utrikesutskottets betänkande 2015/16:UU8
          </note>
          <note>
            Internationella klimatfrågor och hållbar utveckling m.m.
          </note>
          <note>
            föredrogs.
          </note>
          <note type="speaker">
            Anf. 109 KERSTIN LUNDGREN (C):
          </note>
          <note>
            Herr talman! Denna debatt hålls dagarna innan det stora toppmötet
            i Paris ska påbörjas. Det är mycket fokus på Paris, också av skälet
            att nu ska frågan om klimatets framtid landas, åtminstone i det
            möte som kallas COP 21.
          </note>
          <note>
            Förhoppningarna är många, farhågorna likaså. Vi tillhör dem som
            ändå hoppas att vi ska nå en överenskommelse i Paris för att kunna
            uppnå tvågradersmålet. Vi vet att om vi inte når dit, och om vi
            hamnar på fyra grader eller ännu högre, kommer den situation som
            vi upplever i dag att bli ännu värre. Då kommer många länder,
            och inte bara öar, hotas av att försvinna. Det gäller många delar
            av vår jord, och detta till följd av vattennivåernas stigande.
            Men det kan också ske till följd av brist på vatten. I många delar
            kommer vårt viktigaste livsmedel, vattnet, inte längre att vara
            tillgängligt. Förutsättningarna för att driva verksamheter och
            leva kommer att förändras.
          </note>
          <note>
            Vi har stora utmaningar framför oss både när det gäller att möta
            klimatet och minska uppvärmningen och när det gäller att säkerställa
            att olika länder och människor klarar att anpassa sig för en tid
            med ett klimat som ser annorlunda ut.
          </note>
          <note>
            Vi har från EU:s sida varit tydliga med att vi vill nå ett bindande
            klimatavtal. Sverige är naturligtvis en del av detta. Vi har också
            varit tydliga med att klara finansieringsåtaganden. Det handlar
            om den överenskommelse som träffades i höstas, och dessförinnan
            i somras, om biståndsagendan. EU ska leva upp till 0,7-procentsmålet
            som EU. Sverige har som bekant en högre nivå, herr talman. Vi
            ska, vilket EU har bekräftat, också klara att finansiera löftet
            från Köpenhamn som handlar om förutsättningar för anpassning för
            andra länder.
          </note>
          <note>
            Det gäller 100 miljarder US-dollar som ska finnas tillgängliga
            i Gröna fonden. Vi från Centerpartiet har kämpat hårt för att
            få Gröna fonden på plats. Vi har kämpat hårt för att få Sverige
            att stötta inträdet i fonden och få upp den på banan, och det
            har vi lyckats med. Vi står också bakom de åtaganden som Sverige
            har gjort när det gäller insatser för Gröna fonden. Det är en
            viktig markering att vi tar ansvar för att andra människor också
            ska få möjligheter till en god framtid även om klimatet utmanar.
          </note>
          <note>
            Agenda 2030 med de 17 nya globala målen är naturligtvis också
            en viktig förutsättning. Vi ska agera där ute i världen som helhet,
            men också här hemma på alla nivåer för att möta utmaningarna.
          </note>
          <note>
            En av de utmaningarna är naturligtvis fossilberoendet. Att bryta
            fossilberoendet är viktigt. I IAEA:s rapport från 2011 kan man
            notera det anmärkningsvärda att 548 miljarder dollar används för
            att subventionera fossilbränslen globalt sett. Det är alltså 548
            miljarder dollar som används för att förstöra förutsättningarna
            för klimatet.
          </note>
          <note>
            Vi är glada att den nuvarande regeringen håller fast vid det
            arbete som inte minst Lena Ek under alliansregeringens tid drog
            igång med vängruppen och som handlar om att fasa ut fossilbränslesubventioner.
            Det startades 2009 och är viktigt att arbeta vidare med. Det är
            bra att regeringen är intresserad av att fullfölja det.
          </note>
          <note>
            Jag hoppas att regeringen också kommer att ta fasta på ett annat
            viktigt ben i det arbete som inte minst Lena Ek som miljöminister
            under alliansregeringens tid drev, nämligen arbetet med new climate
            economy. Det handlar om att se att tillväxt leder till bättre
            klimat. Den Sternrapport som många har hänvisat till när det gäller
            andra frågor fick här en uppföljare när det gäller klimatet. Tillväxt
            och klimat har ofta ställts mot varandra, men här visas vinsten
            med klimatinsatser för tillväxt och tillväxt för klimatinsatser.
            Det är oerhört viktigt för att kunna bryta upp den låsning som
            har funnits i de internationella samtalen, och även i samtalen
            i denna kammare, om att tillväxt hotar klimatet eller miljön.
            Så är inte fallet. Rätt styrmedel och rätt insatser möjliggör
            både tillväxt och klimatinsatser för en bättre miljö, vilket Sverige
            har visat. Det är viktigt att ta detta vidare, herr talman.
          </note>
          <note>
            Det här betänkandet handlar också om framtiden. Jag har för Centerpartiets
            räkning en reservation i betänkandet. Den handlar i grund och
            botten om tiden post Paris. Om man läser betänkandet ser man att
            det finns en del positioneringar när det gäller EU och om klimatdiplomati
            fram till 2015 och Parismötet. 2030-agendan omnämns, och den är
            de facto efter Parismötet, men mycket fokuserar och har fokuserat
            på just Parismötet.
          </note>
          <note>
            Även om vi når framgång och landar på tregradersmålet, eller
            vad det nu blir när alla har lagt sina bud, kommer vi att behöva
            göra mer. Då är det viktigt, tycker vi, att vi har en regering
            som är beredd att ta ledarskapet för detta. Det handlar då inte
            bara om miljöministern, utan det handlar i stor utsträckning om
            hela regeringen och om att fånga en utrikespolitik som tar fasta
            på behovet av att förenas och bygga allianser globalt för att
            nå längre när det gäller klimatet än vad klimatöverenskommelsen,
            om det nu skulle bli en sådan, kommer att landa på.
          </note>
          <note>
            Det är det som vi försöker peka på i vår reservation. Vi vill
            se en återrapportering från regeringen där man redovisar hur man
            säkerställer ett samlat klimatfokus i utrikespolitiken efter 2015.
            Det tycker vi inte att betänkandet fångar upp, och därför har
            vi lämnat reservationen.
          </note>
          <note>
            Vi har, herr talman, en regering som har en feministisk politik
            och utrikespolitik, vilket vi hör och får rapporter om. Men lek
            med tanken att vi har en regering som har en utrikespolitik som
            syftar till att klara tvågradersmålet och som syftar till att
            sätta fokus på klimatet. Skulle vi få rapporter om detta? Ja,
            det tror jag. Jag noterar att regeringen inte har givit någon
            återrapport, och jag noterar att det inte finns något sådant fokus
            för utrikespolitiken. Därför har vi lämnat den reservation som
            jag redogjorde för. Vi vill få en redovisning av detta.
          </note>
          <note>
            Herr talman! Avslutningsvis vill jag säga att klimat- och hållbarhetsarbete
            också berörs i ett särskilt yttrande, och det betonar att vi nu
            varken tar ställning till ett biståndspolitiskt ramverk eller
            till PGU-frågorna, för det kommer i det biståndspolitiska betänkandet,
            vilket Birgitta Ohlsson påpekade. Då återkommer vi.
          </note>
          <note>
            Med detta yrkar jag bifall till reservationen och betänkandet
            i övrigt.
          </note>
          <note>
            (Applåder)
          </note>
          <note type="speaker">
            Anf. 110 JAMAL MOUNEIMNE (S):
          </note>
          <note>
            Herr talman! Det gläder mig att jag ser höga ambitioner och många
            som har hög takt när det klimatfrågorna.
          </note>
          <note>
            Jag vill börja med att säga att det största hotet i världshistorien
            är klimathotet. Man kan inte se klimatförändringen på kort sikt,
            utan det behövs ett längre perspektiv. Den gör inte skillnad på
            människor, var vi kommer ifrån eller var vi befinner oss. Den
            är ett hot mot vår framtid, och vår framtid är våra barnbarn.
          </note>
          <note>
            Vi började känna av konsekvenserna av klimatförändringen för
            bara några år sedan, och därför började flera länder, med Sverige
            i täten, ta ställning för en begränsad klimatpåverkan. Det är
            ett av våra nationella miljömål i Sverige.
          </note>
          <note>
            I FN:s internationella klimatpanels femte rapport konstateras
            att den globala uppvärmningen är ett obestridligt faktum. I rapporten
            beskrivs också att riskerna kan begränsas, men det kräver utsläppsminskningar
            av växthusgaser och inte minst anpassningsåtgärder. IPCC:s slutsats
            är att de globala utsläppen måste börja minska under det närmaste
            decenniet och att utsläppen måste avta med 40–70 procent mellan
            2010 och 2050 för att därefter fortsätta minska ned till 0 mellan
            2050 och 2100.
          </note>
          <note>
            Herr talman! Vid statspartsmötet i Durban 2011 lanserade man
            den så kallade Durbanplattformen som innebar att man 2015 ska
            anta en legalt bindande överenskommelse om utsläpp för perioden
            bortom 2020 i Paris under COP 21. Syftet är att man internationellt
            ska enas om ett klimatavtal.
          </note>
          <note>
            Utskottet har lämnat ett förslag i betänkandet som jag yrkar
            bifall till. I betänkandet ser man med oro på de slutsatser som
            dras i IPCC:s utvärderingsrapporter, men utskottet framhåller
            att mänskligheten fortfarande har möjlighet att mildra klimatförändringens
            negativa konsekvenser. Mot denna bakgrund understryker utskottet
            vikten av att klimatmötet i Paris resulterar i ett globalt, rättvist
            och rättsligt bindande klimatavtal som bidrar till att över tid
            hålla den globala uppvärmningen under två grader.
          </note>
          <note>
            Utskottet noterar med oro rapporten om att den kumulativa nivån
            i de nationella planer om utsläppsbegränsningar som lämnats inför
            Parismötet inte ser ut att vara tillräcklig. Därför betonar utskottet
            också att det är angeläget att ett kommande klimatavtal till sin
            karaktär är dynamiskt och möjliggör ökade klimatåtgärder över
            tid.
          </note>
          <note>
            Avslutningsvis vill jag säga att tre av utskottets förslag till
            beslut om klimatavtalet är viktiga. Det handlar om att få en global
            medeltemperatur som inte ökar över två grader. Det handlar också
            om att vi vill ha revideringsmöjlighet, att kunna följa upp avtalen,
            efter kortare tid och att det ska finnas tillräcklig finansiering
            i Gröna fonden, som vi talade om, för att stödja utvecklingsländerna.
          </note>
          <note>
            (Applåder)
          </note>
          <note type="speaker">
            Anf. 111 SOFIA ARKELSTEN (M):
          </note>
          <note>
            Herr talman! Jag vill börja med att yrka bifall till förslaget
            i betänkandet.
          </note>
          <note>
            Det är en viktig tid i världen just nu. Fattigdom, ofrihet, förtryck
            och humanitära katastrofer kräver både politiska och hållbara
            lösningar. Det pågår ett globalt arbete för att hantera mänsklighetens
            utmaningar. Flera internationella processer har pågått under en
            längre tid och har nu landat, bland annat de nya hållbarhetsmålen.
            Det betyder att utvecklingsagendan, själva biståndspolitiken på
            global nivå, förenas med miljö- och klimatagendan. Den gemensamma
            nämnaren är hållbar utveckling.
          </note>
          <note>
            Detta är ett motionsbetänkande. Det finns alltså inga som helst
            skarpa förslag från den rödgröna regeringen om kopplingen mellan
            säkerhet, klimat och hållbarhet samlat i en proposition.
          </note>
          <note>
            Kopplingen mellan klimat, säkerhet och hållbarhet uppmärksammas
            alltmer. Klimatdiplomati finns på plats, och på möten om säkerhetspolitik
            lyfts klimatfrågor upp som ett reellt hot och en osäkerhetsdrivande
            faktor. Det är något nytt och kopplar samman olika politikområden.
            Det är lite som när miljöpolitik och ekonomi började kopplas ihop,
            till mycket nytta.
          </note>
          <note>
            Vi moderater hade en reservation om kopplingen mellan klimat
            och säkerhet och migrationsströmmar. Men eftersom utskottet strävar
            efter samsyn i viktiga värderingsfrågor finns texten nu inne i
            betänkandet. Vi uppskattar det.
          </note>
          <note>
            I vår partimotion framhålls vikten av klimatåtgärder som bidrar
            till stärkt säkerhet. De globala miljöutmaningarna och klimatförändringarna
            är några av de allvarligaste hoten mot människors säkerhet och
            levnadsvillkor runt om i världen. En stor andel av dagens konflikter
            bottnar i miljörelaterade faktorer. Till det kommer att den snabba
            befolkningstillväxten, i kombination med klimatförändringar, riskerar
            att leda till ytterligare spänningar med nya konflikter och ökade
            flyktingströmmar som följd.
          </note>
          <note>
            Utsläppen måste minska, men det krävs också anpassning. Biståndet
            kan begränsa klimatutsläppen och öka motståndskraften. Därför
            ska vi fortsätta klimatsäkra biståndet. Jag uppfattar det som
            att detta delas av utskottet, nu när betänkandet är kompletterat.
          </note>
          <note>
            I vår kommittémotion säger vi att sambandet mellan säkerhet och
            klimatförändringar är starkt och att det globala hållbarhetsarbetet
            måste påskyndas. Sverige ska vara ledande i det internationella
            klimatarbetet, särskilt inom EU, för att vi ska uppnå ett klimatavtal
            som innebär att den globala uppvärmningen kan hållas under två
            grader.
          </note>
          <note>
            Användandet av fossila bränslen måste upphöra på sikt. Globalt
            bär inte användningen av fossil energi sina kostnader. Det behövs
            en gemensam energimarknad inom EU med minskad användning av fossila
            bränslen. Det behövs också anpassningsåtgärder för att hantera
            klimatförändringarnas effekter.
          </note>
          <note>
            Biståndet har alltså en viktig roll att spela för att främja
            miljön och en hållbar utveckling. Det är viktigt att klimatsäkra
            biståndet.
          </note>
          <note>
            Vi har också ett antal förslag på klimatpolitiska styrmedel.
            Också här uppfattar jag samsynen. Det är bra och viktigt att Sverige
            kan stå upp för detta.
          </note>
          <note>
            Sverige har konsekvent varit en progressiv kraft över tid när
            det gäller klimatfrågan och de internationella klimatförhandlingarna.
            Vi har levererat nationellt och internationellt. Det gröna skatteskiftet
            som Alliansen genomförde med höjd skatt på koldioxid och rejält
            sänkt skatt på arbete har gett effekt. Den sammanhållna klimatpolitik
            som levererades har verkligen gjort skillnad. Det var bra att
            vi höjde våra ambitioner från när vi tillträdde 2006 då målet
            låg på minus 4 procent till ett riktigt mål på minus 40 procent.
            Vi visar att det går att sänka utsläppen med nästan 30 procent
            och öka bnp med mer än 60 procent sedan 1990, som är det år man
            brukar mäta från. Och nu har EU en gemensam målsättning. Sverige
            driver på här också.
          </note>
          <note>
            Under alliansregeringen antogs också en biståndspolitisk resultatstrategi
            för globala insatser för en miljö- och klimatmässigt hållbar utveckling
            från 2014 ända fram till 2017. Miljö är en prioritering i den
            biståndspolitiska plattformen, alltså det papper som styr verksamheten.
            Miljö, klimat och en grön ekonomi är också teman inom EU:s bistånd.
          </note>
          <note>
            Klimatförändringarna har direkt effekt på säkerhetsfrågorna.
            Och biståndet spelar en viktig roll i klimatpolitiken. Därför
            har det varit extra knepigt nu när den rödgröna regeringen inte
            har velat ge ett samlat svar på om den budget som vi ska debattera
            snart, den 14 december, gäller eller inte. Det bidrar till osäkerhet
            på flera plan.
          </note>
          <note>
            Den rödgröna regeringen har skrivningar i sin budget om ökade
            ambi ­ tioner, men samtidigt har Finansdepartementet aviserat
            minskningar om 60 procent av biståndet. I dag har vi sett i medierna
            att det kanske stannar vid 30 procent. Men det kan jämföras med
            7 procent när vi regerade. Det har varit omöjligt att få ett samlat
            svar från regeringen. Och tyvärr har Miljöpartiet valt att stryka
            sig från dagens debatt.
          </note>
          <note>
            Avslutningsvis utgår utskottet från att Sverige och EU även i
            fortsättningen är ledande i det internationella klimatarbetet.
            Vi förutsätter att Sverige och EU, även efter klimatmötet i Paris,
            aktivt ser till att klimatfrågan står högt upp på den utrikespolitiska
            dagordningen och tas upp inom ramen för alla relevanta internationella
            och bilaterala samarbeten. Något annat är otänkbart.
          </note>
          <note>
            (Applåder)
          </note>
          <note type="speaker">
            Anf. 112 HANS LINDE (V):
          </note>
          <note>
            Herr talman! Om ett par dagar inleds klimattoppmötet, COP 21,
            i Paris. Det är en ödesstund för klimatet, och det är en ödesstund
            för mänskligheten.
          </note>
          <note>
            Ban Ki Moon, FN:s generalsekreterare, brukar säga att vi är den
            första generationen som kan utrota fattigdomen men att vi också
            är den sista ge ­ nerationen som kan rädda klimatet. Det är helt
            sant. Men om vår genera ­ tion ska lyckas med sin stora uppgift
            att rädda klimatet måste våra an ­ strängningar öka, och de måste
            öka nu.
          </note>
          <note>
            Christiana Figueres, generalsekreterare för FN:s sekretariat
            för klimatkonventionen, har konstaterat att även om alla världens
            klimatåtgärder skulle genomföras – till sista krona, till sista
            stavelse – skulle det i bästa fall leda till en temperaturhöjning
            på 2,7 grader under det här århundradet. Det bygger som sagt på
            att alla gör det de redan har lovat.
          </note>
          <note>
            Även om vi skulle nå ett mål på 2,7 grader innebär det mycket
            dramatiska klimatförändringar som riskerar att slå sönder hela
            samhällen och i grunden förändra vår planet. Vi vet att de som
            kommer att drabbas hårdast av klimatförändringarna, och som redan
            i dag drabbas hårdast, inte är vi som är i denna kammare. Det
            är risbonden i Bangladesh, det är kvinnan som odlar quinoa på
            And ernas sluttningar och det är de fattiga i Sahel. De kommer
            att betala priset om vi misslyckas med att möta klimatförändringarna.
            Dessa människor betalar redan i dag ett mycket högt pris.
          </note>
          <note>
            Klimatförändringarna är inte något som bara våra barnbarn kommer
            att märka. De märks redan i dag, i Mali, i Vietnam och i Tuvalu.
            Om vi ska förhindra denna utveckling krävs nya åtaganden. Det
            krävs nya insatser, och det krävs att vi gör det nu.
          </note>
          <note>
            Jag såg att Anote Tong, president i Republiken Kiribati, i ett
            brev till världens stats- och regeringschefer har vädjat om ett
            stopp för exploatering av kol, ett moratorium för kolbrytning.
            Det är den typen av insatser som behövs i detta mycket allvarliga
            läge. Vi väntar med spänning på att Stefan Löfven ska svara på
            president Tongs brev.
          </note>
          <note>
            Sverige är ett land som är väl rustat för att göra betydligt
            större klimat ­ insatser och klimatåtaganden än vi redan har gjort.
            Vi borde kunna göra mer för att minska våra utsläpp, och vi borde
            kunna göra mer för att EU ska anta än mer ambitiösa minskningsmål.
            Vi skulle kunna göra mer för att överföra den senaste miljötekniken
            till utvecklingsländerna. Vi skulle kunna göra mer för ny och
            additionell klimatfinansiering av klimatbistånd.
          </note>
          <note>
            Vi skulle kunna göra mer för att klimatanpassa det utvecklingsbistånd
            som vi redan har, och vi skulle kunna göra mer för att tillmötesgå
            de krav som utvecklingsländerna nu ställer på kompensation och
            ersättning för de förluster och kostnader som uppstår på grund
            av klimatförändringarna som vi i de rikaste länderna har skapat.
          </note>
          <note>
            Det här borde vara vår viktigaste utrikespolitiska fråga, för
            klimatförändringarna leder till konflikter och till migrationsströmmar.
            Vi ser att klimatförändringarna leder till svagare stater och
            till att arbetet för demokrati undergrävs. Vi ser att klimatförändringarna
            leder till ökad fattigdom, ökad ojämlikhet och ökade klyftor mellan
            män och kvinnor.
          </note>
          <note>
            Men formellt är det så att klimatet behandlas i andra utskott
            än utrikesutskottet, och därför är betänkandet från utrikesutskottet
            som ligger på riksdagens bord i dag en ganska smal produkt med
            bara en reservation. Det är helt formellt korrekt utifrån den
            arbetsfördelning vi har i riksdagen. Men jag tror att klimatfrågorna
            under de kommande åren kommer att vara för viktiga för att bäras
            av ett enda utskott.
          </note>
          <note>
            Jag är helt övertygad om att med de enorma utmaningar vi står
            inför kommer hela riksdagen, samtliga folkvalda, att behöva göra
            klimatfrågor ­ na till sina viktigaste frågor. Jag hoppas och
            tror att vi under de kommande åren kan se till att klimatfrågorna
            blir centrala i våra gemensamma diskus ­ sioner om Sveriges utrikes-
            och utvecklingspolitik.
          </note>
          <note type="speaker">
            Anf. 113 BIRGITTA OHLSSON (L):
          </note>
          <note>
            Herr talman! Regeringen har presenterat en ambitiös agenda inför
            miljötoppmötet i Paris nästa vecka. Det är bra, för Sverige ska
            vara ett land i framkant på miljöområdet.
          </note>
          <note>
            Jag är glad över att regeringen i sin budget har presenterat
            satsningar på klimatåtgärder i andra, ofta fattigare länder. Det
            är rationell, effektiv och rättvis klimatpolitik.
          </note>
          <note>
            Det är också bra att Miljöpartiet, som tyvärr saknas i kammaren
            nu men som länge har varit emot alla liknande åtgärder, har tagit
            sitt förnuft till fånga i den här frågan.
          </note>
          <note>
            Men bland alla goda initiativ och fina ord är det två ord som
            j ag saknar, nämligen Europeiska u nionen.
          </note>
          <note>
            Visst är FN och andra organisationer viktiga. Jag är den första
            att understryka vikten av global samling. Men Sverige måste arbeta
            med och genom EU. Sverige behöver EU, och EU behöver Sverige.
            Det är allvarligt att regeringen på område efter område fortsätter
            att slarva med Europa.
          </note>
          <note>
            När Polens nya regering i morse kallade till stor presskonferens
            hade man symboliskt plockat ned EU-flaggan. Ungern har länge använt
            EU som spottkopp, och Storbritannien tvekar inför samarbetet.
            Men för mig som liberal är det tydligt att höstens händelser visar
            på vikten av det europeiska samarbetet. Alla förstår nog att ett
            starkare europeiskt samarbete hade förändrat läget på asylområdet.
          </note>
          <note>
            Att det är svårt att komma överens ibland och i vissa frågor
            betyder dock inte att vi ska sänka våra ambitioner på alla andra
            politikområden – tvärtom. När Frankrikes huvudstad Paris attackerades
            av islamistiska terrorister var det just EU-stadgan som François
            Hollande åberopade. Sverige och många andra länder svarade snabbt.
            Tillsammans är vi starka.
          </note>
          <note>
            Det gäller också i klimat- och energifrågorna. En tydlig gemensam
            europeisk agenda är avgörande för att vi ska kunna nå målet om
            att halvera koldioxidutsläppen till 2030.
          </note>
          <note>
            På det området har vi i Liberalerna och resten av Alliansen varit
            mycket tydliga. Vi vill se ett skarpare EU-fokus från regeringens
            sida. Det går inte att bara utgå från olika FN-avtal, som ju faktiskt
            på sin höjd kan anses sätta ett slags lägstanivå, särskilt eftersom
            de europeiska länderna har kommit mycket längre och är mycket
            mer ambitiösa i sina hållbarhetsvisioner.
          </note>
          <note>
            EU är den i särklass mest trovärdiga regionen när det gäller
            att ta hand om miljön. Europa, som är den industriella revolutionens
            skådeplats, står i dag för ynka 9 procent av de globala utsläppen.
          </note>
          <note>
            Ibland har en del miljöorganisationer och partier förklarat tillväxt
            som sin fiende. Folket ska enligt deras världsbild inte konsumera
            mera.
          </note>
          <note>
            Men den europeiska historien visar att valet knappast står mellan
            miljö och kapitalism. Vi måste inte sluta med det ena för att
            kunna bevara det andra. Tillväxten är inte fienden. Det går alldeles
            utmärkt att förena tillväxt med omsorg om klimatet. Sedan 1990
            har EU:s tillväxt ökat med 45 procent. Under samma period har
            utsläppen minskat med 19 procent.
          </note>
          <note>
            Men det är inte bara tillväxten som regeringen utmanar genom
            att bortse från EU. Även säkerheten står på spel.
          </note>
          <note>
            Ingen i denna kammare kan vara omedveten om att Vladimir Putins
            Ryssland militärt hotar sina grannländer och delar av Europa.
            Putin använder miljö- och energipolitiken som ett effektivt maktmedel.
          </note>
          <note>
            Under 2006 stoppades gasleveranser till Ukraina, vilket ledde
            till att gasen sinade även i ett antal EU-länder. De ryska påtryckningarna
            var ett försök att få Ukraina att avstå från att ingå associeringsavtal
            med EU.
          </note>
          <note>
            Vi har sett liknande situationer i våra grannländer i Baltikum.
            Det är länder som är starkt beroende av att få sin gas från Ryssland.
          </note>
          <note>
            I en tid då säkerheten i vårt närområde är sämre än på flera
            decennier och energifrågor används som ett säkerhetspolitiskt
            instrument av Ryssland borde vi måna mycket mer om de svenska
            kärnkraftverken och se energipolitiken i ett större europeiskt
            och säkerhetspolitiskt sammanhang.
          </note>
          <note>
            Herr talman! Energifrågorna är i högsta grad gränsöverskridande
            och tjänar på ett starkare EU-samarbete. Här bör Sverige vara
            mycket mer pådrivande.
          </note>
          <note type="speaker">
            Anf. 114 SOFIA DAMM (KD):
          </note>
          <note>
            Herr talman! Detta är ett viktigt betänkande och en viktig debatt.
            Det är tidsmässigt viktigt – om fem dagar inleds FN:s klimatmöte
            COP 21 i Paris. Men det är också ett viktigt ställningstagande
            från utrikesutskottets sida. Vi har ett ansvar att se och synliggöra
            kopplingen mellan klimatet och konflikter, mellan klimatet och
            fred och säkerhet och mellan klimatet och våra utrikes- och biståndspolitiska
            insatser.
          </note>
          <note>
            I juli månad ägde FN:s tredje internationella konferens om utveck
            ­ lingsfinansiering rum i Addis Abeba. För att kunna utrota fattigdomen
            och finansiera den nya globala hållbarhetsagendan krävs det att
            alla finansie ­ ringskällor – offentliga och privata, inhemska
            och internationella – både kraftsamlar och samspelar.
          </note>
          <note>
            Deklarationen som antogs är viktig och kopplar ihop utvecklings-
            och hållbarhetsagendorna på ett sätt som inte tidigare skett.
            I det nya ramverket ingår åtaganden om skattesamarbete, hållbar
            långivning och hur investeringar och övrig finansiering ska vara
            hållbar ur ett miljö- och klimatperspektiv.
          </note>
          <note>
            Agendan ligger nu till grund för att uppfylla de nya hållbarhetsmål
            som antogs i New York i september, mål som ska utrota fattigdomen
            och stimulera hållbar utveckling. I slutsatserna framhölls att
            social och ekonomisk utveckling är beroende av ett hållbart nyttjande
            av jordens naturresurser.
          </note>
          <note>
            Herr talman! I den internationella klimatdebatten finns det en
            nästan helt förbisedd faktor: demokratin. Den faktorn var frånvarande
            i agendan som antogs i Addis, och tyvärr är demokrati inte ett
            av de nya hållbarhetsmålen.
          </note>
          <note>
            Det finns flera rankningar av världens grönaste ekonomier. De
            mäter på lite olika sätt och når olika resultat. Men den som tittar
            på 20- eller 30-i-topp kommer nästan uteslutande att hitta demokratier.
          </note>
          <note>
            Framsteg på klimatområdet är betydligt troligare om demokratins
            ställning i världen stärks, men demokratin och friheten i världen
            är på tillbakagång. Exempelvis gavs länder såsom Sudan och Venezuela
            utrymme i debatten efter det misslyckade klimatmötet i Köpenhamn
            2010, som om dessa länder med någon som helst trovärdighet kan
            hävda omsorg om det globala klimatet.
          </note>
          <note>
            Herr talman! Klimatförändringarna riskerar att leda till ytterligare
            spänningar med nya konflikter och ökade flyktingströmmar som följd.
            Torka, översvämningar, brist på rent vatten och extrema väderförhållanden
            är bidragande orsaker till fattigdom och konflikter.
          </note>
          <note>
            När I slamiska staten mördar skoningslöst och al-Asad bombar
            den egna befolkningen med oljefat känns det ibland lite verklighetsfrånvänt
            att tala om klimatet som bov och upphov till konflikter. Men vi
            kan inte bortse från att klimatrelaterade problem i allra högsta
            grad bidrar till just konflikter.
          </note>
          <note>
            Ett framgångsrikt klimatanpassningsarbete som exempelvis kan
            ge skydd mot översvämningar och bidra till omställningar för att
            jordbruket ska kunna hantera torka är en avgörande faktor i det
            konfliktförebyggande arbetet.
          </note>
          <note>
            Inom utrikespolitiken är diplomatin central. Något som tyvärr
            hamnat lite i skymundan i debatten i Sverige när vi talar om klimatet
            är att det krävs en klimatdiplomati. Många EU-länder har uttalade
            klimatdiplomatiska strategier med tydliga mål och planer beträffande
            vilka länder man har störst möjlighet att påverka i en positiv
            riktning.
          </note>
          <note>
            Vi i Sverige behöver på ett mycket mer engagerat och strategiskt
            sätt samverka med våra likasinnade länder, i och utanför EU, i
            en koordinerad klimatdiplomatisk insats. På egen hand har Sverige
            inte särskilt stort inflytande över andra länders utsläppsnivåer.
            Därför är det desto viktigare att söka samverkan och se till att
            bidra med det vi kan i det stora pusslet. Så skapar vi mervärde.
            Så kan Sveriges insats få betydelse, som en pusselbit i den stora
            helheten.
          </note>
          <note>
            Avslutningsvis, herr talman: Utskottet framhåller att det svenska
            biståndet är ett centralt instrument för förbättrad miljö, begränsad
            klimatpåverkan och stärkt motståndskraft mot miljöpåverkan, klimatförändringar
            och naturkatastrofer. I en tid när biståndsbudgeten är hårt ansträngd
            krävs hårda prioriteringar inom biståndet. För att stoppa klimatförändringarna
            och bidra till samhälleliga anpassningar i den mån förändringarna
            redan ägt rum är det just investeringar som behövs som kan generera
            fler ekonomiska, sociala och miljömässiga fördelar både nu och
            över tid.
          </note>
          <note>
            Vi kristdemokrater ser det som fortsatt angeläget att öronmärka
            medel till den gröna klimatfonden för att fortsätta bidra till
            klimatanpassning och förebyggande insatser där de allra bäst behövs.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Internationella skolor
          </note>
          <note>
            Utbildningsutskottets betänkande 2015/16:UbU5
          </note>
          <note>
            Internationella skolor (prop. 2015/16:17)
          </note>
          <note>
            föredrogs.
          </note>
          <note type="speaker">
            Anf. 115 DANIEL RIAZAT (V):
          </note>
          <note>
            Herr talman! Ibland kan man fatta beslut i livet som påverkar
            ens familj, som att söka jobb utomlands och då ha familjen med
            sig. Av den anledningen är det bra att vi har ett system med internationella
            skolor där barn till personer som ska arbeta utomlands bland annat
            har möjlighet att få sin utbildning och inte förlora flera år
            av den kunskap som de har rätt till.
          </note>
          <note>
            I betänkandet och i regeringens proposition bedöms att en skärpning
            av rätten för internationella skolor att ta ut elevavgifter för
            elever vilkas skolkostnad täcks av offentliga bidrag ska göras.
            Enligt regeringens be ­ dömning ska avgifter endast få tas ut
            för rimliga merkostnader som är hän ­ förliga till att utbildningen
            följer ett annat lands läroplan eller en interna ­ tionell läroplan,
            inklusive merkostnader för ackreditering eller auktorisa ­ tion
            och avgifter till relevanta organisationer, eller att den primära
            mål ­ gruppen som skolan riktar sig till inte är densamma som
            inom skolväsen ­ det.
          </note>
          <note>
            Utskottet och regeringen anser också att avgifterna bör vara
            skäliga med hänsyn till de kostnader som är avsedda att täcka
            de bidrag skolorna får och omständigheterna i övrigt. Så står
            det uttryckligen i betänkandet.
          </note>
          <note>
            Att regeringen väljer att skärpa reglerna är välkommet, men jag
            anser inte att det är tillräckligt. För att alla ska ha samma
            rätt till kunskap och utbildning råder avgiftsfrihet inom det
            svenska skolväsendet. Det kravet bör ställas på all utbildning
            som anordnas på grundskole- och gymnasienivå i Sverige, även i
            de fall där det finns behov av att placera barn i en internationell
            skola. Dessa skolor ska inte vara förbehållna en välbärgad elit,
            vilket de tyvärr alltför ofta har varit.
          </note>
          <note>
            Vi välkomnar såklart att alla partier varit överens om att vi
            ska se till att förtydliga och underlätta reglerna så att eleverna
            inte ska hamna i kläm. Men frågan kvarstår. Om vi i Sverige ska
            ha en skola där avgiftsfrihet råder, varför ska då de privata
            internationella skolorna enligt förslaget kunna fortsätta att
            ta ut avgifter?
          </note>
          <note>
            Även om lagen som sagt skärps menar vi att det är orimligt, med
            tanke på den historia som funnits där vissa skolor tagit ut avgifter
            på 100 000 kronor, att fortsätta att ha ett system där man inte
            sätter någon gräns för avgifterna utan enbart säger att det ska
            vara rimliga och skäliga kostnader. Vad är då skäliga kostnader?
            Ska vi fortsätta att säga att vi i Sverige står för en skola där
            avgiftsfrihet råder, eller ska vi ändra i skrivningarna och säga
            att avgifter får förekomma om de är skäliga? Vänsterpartiets ställningstagande
            där är mycket tydligt.
          </note>
          <note>
            Med anledning av det jag anfört vill jag yrka bifall till Vänsterpartiets
            reservation.
          </note>
          <note type="speaker">
            Anf. 116 LENA HALLENGREN (S):
          </note>
          <note>
            Herr talman! Vi har i dag att debattera och fatta beslut om utbildningsutskottets
            betänkande 5 angående internationella skolor. Jag vill inledningsvis
            yrka bifall till utskottets förslag i betänkandet.
          </note>
          <note>
            Jag tror att det är viktigt att för lyssnaren poängtera att det
            inte handlar om internatskolor, som ju varit föremål både för
            politisk granskning och för debatt vid tidigare tillfällen. Internationella
            skolor är en egen utbildningsform, och om jag kort sammanfattar
            det handlar det om skolor som i huvudsak riktar sig till utländska
            elever som på grund av föräldrarnas arbete under en kortare eller
            begränsad tid vistas i Sverige och därmed behöver skolgång. Det
            ger möjlighet att fullgöra den skolplikt som gäller för alla som
            vistas i Sverige. Att under denna korta tid kunna studera enligt
            både internationell och svensk läroplan är inte rimligt och oftast
            inte heller görligt.
          </note>
          <note>
            Det är sedan tidigare möjligt för en fristående skola att erbjuda
            undervisning enbart enligt internationell läroplan. Den möjligheten
            har tidigare inte förelegat för kommunala huvudmän. Det finns
            kommuner som vill medverka till att underlätta utbildningsutbudet,
            alltså inte bara är nödgade utan gärna vill bredda utbudet så
            att barn till gästforskare, företagare, professorer och andra
            som tillfälligt vistas i Sverige ges en bra möjlighet till utbildning.
            Det har fått till följd att dessa kommuner riskerar vite när de
            bryter mot skollagen. Därför är det angeläget att beslutet kommer
            till stånd och att vi får ett genomförande snarast möjligt.
          </note>
          <note>
            Regeringen föreslår därför i propositionen att även kommunala
            huvudmän ges rätt att erbjuda undervisning med internationell
            läroplan eller ett annat lands läroplan, det vill säga vara huvudman
            för internationell skola.
          </note>
          <note>
            Herr talman! Ytterligare förslag till beslut gäller rätten att
            ta ut avgifter. Där finns en reservation, vilket framkom i det
            tidigare anförandet. En friskola har i dag möjlighet att ta ut
            en avgift som svarar mot de merkostnader som undervisningen enligt
            internationell eller utländsk läroplan ger.
          </note>
          <note>
            Som Daniel Riazat från Vänsterpartiet mycket riktigt anförde
            är det en skärpning i det föreliggande förslaget. Jag vill ändå
            väldigt kort återge vad propositionen och även betänkandet säger,
            nämligen att ”skälen till att sko ­ lorna får ta ut avgifter är
            förmodat högre kostnader bl.a. därför att skolorna har hög elevomsättning
            och att många elever varken kan svenska eller det undervisningsspråk
            som talas i skolan i tillräcklig omfattning. … Sådana kostnader
            uppfattar regeringen snarare är hänförliga till den målgrupp ele
            ­ ver som internationella skolor vänder sig till än den läroplan
            som interna ­ tionella skolor följer.”
          </note>
          <note>
            Man skulle kunna dra slutsatsen att det därmed alltid ska vara
            tillåtet att ta ut en avgift, men regeringens förslag är att en
            kommunal huvudman inte ska ta ut någon form av avgift.
          </note>
          <note>
            Jag vill gärna tillägga att det finns ytterligare ett skäl till
            det, nämligen att kommunala huvudmän erbjuder skolgång också för
            dem som flyttar hit under en kort, begränsad tid och som inte
            har den ekonomi som möjliggör terminsavgifter.
          </note>
          <note>
            Herr talman! Förutom att det finns behov av en lagstiftning som
            hänger med i en värld som blir alltmer internationaliserad, där
            människor rör sig över våra gränser och byter erfarenheter och
            kunskap, är det viktigt att betona vilken roll och betydelse dessa
            skolor har. Utan dem blir det svårt att rekrytera forskare, företagsledare
            och annan kompetens av internatio ­ nell världsklass. Det berikar
            högre utbildning, Sveriges kunskapsutveck ­ ling, vetenskapliga
            framsteg och företagsutveckling. Det är ett viktigt in ­ slag
            i en internationellt konkurrensutsatt värld.
          </note>
          <note type="speaker">
            Anf. 117 DANIEL RIAZAT (V) replik:
          </note>
          <note>
            Herr talman! Tack, Lena Hallengren, för redogörelsen! Vi håller
            med om i princip allt som står i propositionen och betänkandet,
            utom just den del som handlar om avgifterna.
          </note>
          <note>
            Lena Hallengren säger att kommunerna inte tar ut några avgifter.
            Samtidigt ska kommunerna nu tillåtas att följa internationella
            läroplaner eller ett annat lands läroplan; för det mesta lär det
            nog bli internationella läroplaner. Då är frågan om det inte uppstår
            en merkostnad också för de kommunala skolorna.
          </note>
          <note>
            Och hur kommer det sig i så fall att vi vill att den ena skolan
            ska kunna ta ut avgifter men inte den andra skolan? Frågan blir
            egentligen i slutändan varför någon skola över huvud taget ska
            kunna ta ut avgifter, oavsett vad det är för barn som går där.
          </note>
          <note>
            Lena Hallengren nämnde bland annat att det finns elever som inte
            kan vare sig hemlandets språk eller det svenska språket. Då är
            frågan: Har inte alla skolor i Sverige i dag elever som inte kan
            vare sig svenska eller sitt modersmål, alltså barn som är analfabeter
            etcetera? Ska då de kommunala skolorna också börja ta ut avgifter?
          </note>
          <note>
            Det vet jag att Lena Hallengren inte tycker, men för att få till
            en skola som håller fast vid de principer om avgiftsfrihet som
            vi har slagit fast tror jag att det är viktigt att se till att
            även barn i internationella skolor får gå i en skola utan avgifter.
            Annars kommer vi att dela upp internationella skolor i ett B-lag
            och ett A-lag, och det är precis vad som kommer att hända nu med
            det nya beslutet.
          </note>
          <note type="speaker">
            Anf. 118 LENA HALLENGREN (S) replik:
          </note>
          <note>
            Herr talman! Man kan ha en lång diskussion om avgifter och rätten
            till en kostnadsfri utbildning. Där har jag ingen annan uppfattning
            än Daniel Riazat och många andra i den här kammaren. Men precis
            som jag sa i mitt anförande vill jag understryka att regeringen
            menar att det är tillåtet med ett visst avgiftsuttag för en fristående
            internationell skola. Det innebär att den kommun som står som
            hemkommun helt enkelt står för den avgift som skolgången innebär
            men inte för den merkostnad som det innebär att ha en skola där
            elevunderlaget ser väldigt annorlunda ut. Då menar jag inte att
            eleverna har andra behov eller kan behöva extra stöd, utan det
            handlar om att eleverna finns där en kortare tid, det är en annan
            genomströmning och det kan vara svårt att rekrytera personal.
          </note>
          <note>
            Alternativet hade varit att säga att alla skolor, kommunala och
            fristå ­ ende, kunde få ta ut avgift, men vi menar naturligtvis
            att kommunala huvudmän och det offentliga skolsystemet inte ska
            ha avgifter. Det är dock motiverat att tillåta det i den här typen
            av undervisning, och då hänför det sig inte till läroplanen utan
            till det elevunderlag som finns.
          </note>
          <note type="speaker">
            Anf. 119 DANIEL RIAZAT (V) replik:
          </note>
          <note>
            Herr talman! Alternativet är inte att säga att kommunala skolor
            också ska kunna ta ut avgifter. Det finns ett tydligt alternativ,
            och det är att slå fast att det råder avgiftsfrihet i Sverige
            och att det är den principen vi ska följa.
          </note>
          <note>
            Visst kan det finnas vissa merkostnader – det kan vara andra
            läromedel man använder, och det kan finnas ett annat slags kostnad
            för de elever som går på internationella skolor – men är då avgifter
            lösningen? Är inte lösningen snarare att vi förändrar hur resurserna
            fördelas ute i skolorna, så att det blir ett mer behovsanpassat
            ekonomiskt system än det vi har i dag?
          </note>
          <note>
            Detta är en viktig fråga. Vi är överens om att de internationella
            skolorna är viktiga. Vi är överens om att de regeländringar och
            förändringar som görs också är viktiga. Däremot är vi inte överens
            om huruvida detta kommer att skapa ett A- och ett B-lag. Jag menar
            att detta kommer att skapa ett A- och ett B-lag. Det har det gjort
            sedan tidigare också på grund av att detta med avgifter i princip
            har varit oreglerat.
          </note>
          <note>
            Att enbart säga att det ska vara ”skäliga kostnader” sätter ingen
            egentlig gräns för avgiften. Det finns i dag regelverk om andra
            områden i skolan, där man också talar om skäliga kostnader, vilket
            inte har blivit lyckat. Med tanke på att man tidigare har tagit
            ut hundratusentals kronor i avgifter kommer detta att bli ett
            problem. Vad anser Lena Hallengren, utbildningsutskottets ordförande,
            om detta?
          </note>
          <note type="speaker">
            Anf. 120 LENA HALLENGREN (S) replik:
          </note>
          <note>
            Herr talman! Man ska inte apostrofera motståndaren för mycket
            i sin sista replik, men jag vill ändå säga att uppgiften om hundratusentals
            kronor i avgifter mer gäller internatskolor. Men det gör väl inget
            om den här diskussionen kan spilla över på det området.
          </note>
          <note>
            Orimliga avgifter är inget vi ser som önskvärt i skolsystemet.
            Jag kan egentligen inte tillföra mycket mer än vad jag sagt i
            mitt anförande och i min första replik. En avgift som anses skälig,
            vilket är en skärpning i förhållande till hur det har varit tidigare,
            är möjlig att ta ut. Men det innebär inte att man kan ta ut vilken
            avgift som helst, utan man ska också vara beviljad möjligheten
            att bedriva internationell skola, och man ska också beviljas rätten
            att ta ut en avgift. Avgifterna ska vara skäliga med hänsyn till
            de kostnader de är avsedda att täcka, de bidrag skolorna får och
            omständigheterna i övrigt. Man ska nog inte förringa det faktum
            att en elevs hemkommun därmed inte blir skyldig att ersätta mer
            än vad själva skolans plats beräknas vara.
          </note>
          <note>
            Det är väl inget som hindrar uppföljning och utvärdering av detta.
            Jag är doc k glad över att vi nu får en skärpning av avgifterna,
            och jag är glad över att vi nu kan erbjuda ett kommunalt alternativ
            för den som så önskar. Framför allt tycker jag att det är positivt
            att de kommuner som vill vara aktiva när det gäller att bedriva
            internationella skolor ges den möjligheten. Jag tror att man ska
            vara proaktiv, och detta kanske kan locka forskare, företag och
            andra aktörer att etablera sig, åtminstone för kortare tid.
          </note>
          <note type="speaker">
            Anf. 121 ERIK BENGTZBOE (M):
          </note>
          <note>
            Herr talman! Med kunskap och utbildning lägger vi grunden för
            vårt framtida välstånd i Sverige. Kring detta verkar det finnas
            bred uppslutning i denna kammare. Den som minns diskussionen från
            OECD om PISA-rapporten och liknande vet att det också fanns en
            del goda omdömen om svensk utbildningspolitik. Inte minst är den
            stora vikt som de svenska politiska partierna tillmäter utbildning
            något som förenar oss, som utvecklar svensk skola och också har
            möjlighet att göra det framöver.
          </note>
          <note>
            Framtidens konkurrenskraft för Sverige handlar inte enbart om
            att vi behöver ha goda svenska utbildningar och bra svenska skolor,
            även om det självfallet är en förutsättning. Framtidens konkurrenskraftsförutsättningar
            och möjligheten för Sverige att ha de mest världsledande, innovativa
            och växande företagen på en alltmer globaliserad marknad kräver
            att vi utöver god a utbildningar också har möjlighet att attrahera
            de bästa och skickligaste talangerna.
          </note>
          <note>
            Internationella skolor fyller en viktig funktion för att göra
            det möjligt för företag att rekrytera specialister, forskare och
            chefer från andra länder. Man ger dem möjligheten att välja Sverige,
            för här kan de inte bara hitta ett utvecklande arbete på ett innovativt
            företag utan dessutom bygga ett gott liv för sin familj. Den utbildning
            vi kan erbjuda är därmed otroligt viktig. De internationella skolorna
            möter därmed ett stort behov för Sveriges framtid.
          </note>
          <note>
            Alliansen yrkar bifall till den proposition som regeringen har
            lagt fram och tycker att det är viktigt och glädjande att man
            också utvecklar de internationella skolorna och ser till att de
            får möjlighet att verka i framtiden. Detta är både god utbildningspolitik
            och god näringspolitik. Attraktiviteten för att placera sitt företag
            här i Sverige eller att söka anställning här stiger när man också
            får möjlighet att gå i en skola med en läroplan som matchar det
            land man kommer ifrån eller som passar en väl.
          </note>
          <note>
            Propositionen utvecklar möjligheten för kommuner att driva interna
            ­ tionella skolor. Den förtydligar regelverket och ser till att
            det också blir klart och tydligt hur det ska drivas och göras.
            Det är i grund och botten bra.
          </note>
          <note>
            Att man bibehåller möjligheten att ta ut skäliga avgifter, som
            ju har varit föremål för diskussion här i kammaren, är direkt
            nödvändigt. Att man kan ta ut en skälig avgift är avgörande för
            att de här skolorna ska kunna existera. De merkostnader som den
            internationella läroplanen medför i och med behov av rekrytering
            av lärare och liknande, gör att man inte kan leverera utbildningen
            enbart baserat på den elevpeng man kan få i Sverige. Skäliga avgifter
            är därmed inte en fråga om ideologisk hemvist utan om praktiska
            förutsättningar för att dessa skolor ska kunna existera och verka
            i Sverige.
          </note>
          <note>
            Propositionen är ett steg i rätt riktning för att utveckla svenska
            internationella skolor och därmed göra det svenska skolsystemet
            attraktivt ur ett internationellt perspektiv. Något som möjligen
            saknas, och där regeringen och majoriteten har anledning att återkomma,
            är behovet av att ock ­ så utveckla de internationella förskolorna.
            Detta vet vi är av stor vikt för att man ska känna att det är
            attraktivt att bosätta sig i Sverige när man söker specialistuppdrag
            och liknande.
          </note>
          <note>
            I det förslag som ligger på kammarens bord i dag finns det ingenting
            om förskolorna. Alliansen vill därför uppmana regeringen att återkomma
            i den frågan, så att vi kan stärka svensk konkurrenskraft, stärka
            svensk utbildning över hela kedjan och se till att företag och
            experter väljer att söka sig till Sverige.
          </note>
          <note>
            Jag yrkar bifall till propositionen.
          </note>
          <note type="speaker">
            Anf. 122 JABAR AMIN (MP):
          </note>
          <note>
            Herr talman! Låt mig inleda med att yrka bifall till förslaget
            i betänkandet! Det är ett steg i positiv riktning. Det är ett
            mycket bra betänkande och en mycket bra proposition från regeringen.
            Tack , Alliansen, som tycker att det här är god utbildningspolitik!
          </note>
          <note>
            I en globaliserad värld med ett globaliserat utbildningsväsen
            och en globaliserad ekonomi är det oerhört viktigt att vi erbjuder
            möjligheter för personer som vill röra sig över gränserna. Det
            är oerhört viktigt att barn till personer som kommer till Sverige
            för att forska eller för att studera – det kan också vara företagsledare
            och andra – får goda möjligheter att gå i skolan i det nya landet.
            I det här fallet är det Sverige.
          </note>
          <note>
            För att vi ska kunna behålla Sveriges position i täten är det
            viktigt att vi kan attrahera de bästa forskarna och de bästa företagsledarna.
            Då behöver vi även kunna erbjuda deras barn goda möjligheter att
            studera här i Sverige under den tid de är här. Det kan vara ett
            år; det kan vara ett par år.
          </note>
          <note>
            Med en internationell skola menas en utbildning som inte följer
            svensk läroplan utan en annan läroplan eller en internationell
            läroplan och som i första hand riktar sig till elever som är bosatta
            i Sverige under en begränsad tid. I Sverige har det blivit allt
            vanligare att människor är i behov av sådana skolor.
          </note>
          <note>
            Herr talman! I dag är det bara möjligt att gå i de skolorna hos
            andra än kommuner. Det är inte möjligt för kommuner att starta
            internationella skolor. Vi tycker att det är viktigt att vi ger
            kommunerna möjligheter. Även de ska kunna erbjuda internationella
            skolor. Det är huvudsyftet med denna proposition. Möjligheten
            utökas nu även till kommunerna. Det är ett viktigt steg framåt.
          </note>
          <note>
            När det gäller avgifterna är det väldigt klart i propositionen
            att de avgifter som andra huvudmän får ta ut måste vara skäliga.
            De måste vara rimliga. Annars förlorar de rätten att bedriva utbildningarna.
            De kan inte ta ut vilka summor som helst. Min kollega från Socialdemokraterna,
            Lena Hallengren, sa tidigare i dag: Man ska inte sammanblanda
            dem med andra skolor som tar ut en avgift på 100 000 eller 200
            000 kronor per år. Det här handlar om ett begränsat antal skolor
            med avgifter på grund av merkostnader. På grund av läroplanen
            eller annat kan det uppstå vissa merkostnader som gör att man
            får ta ut avgifter. Dessa avgifter ska vara rimliga .
          </note>
          <note>
            Vi i Miljöpartiet anser att det här är en mycket bra och nödvändig
            reform som måste göras för att utveckla den svenska skolan men
            också för att man ska kunna erbjuda människor som kommer till
            Sverige under kortare tid möjligheter att ha sina barn i skolan
            under den korta tiden.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            Ajournering
          </note>
          <note>
            Kammaren beslutade kl. 15.34 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Beslut om ärende som slutdebatterats den 19 november
          </note>
          <note>
            FöU3 Militära frågor
          </note>
          <note>
            Punkt 1 (Grundorganisatoriska frågor m.m.)
          </note>
          <note>
            1. utskottet
          </note>
          <note>
            2. res. 1 (SD )
          </note>
          <note>
            Votering:
          </note>
          <note>
            266 för utskottet
          </note>
          <note>
            39 för res. 1
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 76 M, 23 MP, 19 C, 20 V, 15 L, 14 KD
          </note>
          <note>
            För res. 1: 39 SD
          </note>
          <note>
            Frånvarande: 14 S, 8 M, 9 SD, 2 MP, 3 C, 1 V, 4 L, 2 KD, 1 -
          </note>
          <note>
            Punkt 8 (Försvarsindustrifrågor)
          </note>
          <note>
            1. utskottet
          </note>
          <note>
            2. res. 7 (V )
          </note>
          <note>
            Votering:
          </note>
          <note>
            244 för utskottet
          </note>
          <note>
            20 för res. 7
          </note>
          <note>
            40 avstod
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 76 M, 23 MP, 19 C, 15 L, 14 KD
          </note>
          <note>
            För res. 7: 20 V
          </note>
          <note>
            Avstod: 1 S, 39 SD,
          </note>
          <note>
            Frånvarande: 15 S, 8 M, 9 SD, 2 MP, 3 C, 1 V, 4 L, 2 KD, 1 -
          </note>
          <note>
            Hans Hoff (S) anmälde att han avsett att rösta ja men markerats
            ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2016 – Rambeslutet
          </note>
          <note>
            Punkt 1 (Riktlinjerna för den ekonomiska politiken och budgetpolitiken)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (C )
          </note>
          <note>
            5. res. 4 (FP )
          </note>
          <note>
            6. res. 5 (KD)
          </note>
          <note>
            Förberedande votering 1:
          </note>
          <note>
            14 för res. 4
          </note>
          <note>
            14 för res. 5
          </note>
          <note>
            276 avstod
          </note>
          <note>
            45 frånvarande
          </note>
          <note>
            Talmannen konstaterade att lika röstetal uppkommit. Utgången
            skulle avgöras genom lottning.
          </note>
          <note>
            Talmannen anmodade Peter Jeppsson (S) och Cecilia Widegren (M)
            att fungera som kontrollanter vid lottningen samt Staffan Danielsson
            (C) att förrätta lottningen.
          </note>
          <note>
            Den upptagna lottsedeln visade ett nej och kammaren hade således
            anta git res . 5 .
          </note>
          <note>
            Allan Widman (L) anmälde att han avsett att rösta ja men markerats
            ha avstått från att rösta.
          </note>
          <note>
            Förberedande votering 2:
          </note>
          <note>
            19 för res. 3
          </note>
          <note>
            14 för res. 5
          </note>
          <note>
            272 avstod
          </note>
          <note>
            44 frånvarande
          </note>
          <note>
            Kammaren biträdde res. 3 .
          </note>
          <note>
            Förberedande votering 3 :
          </note>
          <note>
            39 för res. 2
          </note>
          <note>
            18 för res. 3
          </note>
          <note>
            248 avstod
          </note>
          <note>
            44 frånvarande
          </note>
          <note>
            Kammaren biträdde res. 2 .
          </note>
          <note>
            Göran Lindell (C) anmälde att han avsett att rösta nej men markerats
            ha avstått från att rösta.
          </note>
          <note>
            Förberedande votering 4 :
          </note>
          <note>
            76 för res. 1
          </note>
          <note>
            39 för res. 2
          </note>
          <note>
            190 avstod
          </note>
          <note>
            44 frånvarande
          </note>
          <note>
            Kammaren biträdde res. 1 .
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            112 för res. 1
          </note>
          <note>
            48 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 2 SD, 23 MP, 19 V
          </note>
          <note>
            För res. 1: 75 M, 37 SD
          </note>
          <note>
            Avstod: 19 C, 15 L, 14 KD
          </note>
          <note>
            Frånvarande: 14 S, 9 M, 9 SD, 2 MP, 3 C, 2 V, 4 L, 2 KD, 1 -
          </note>
          <note>
            Anna Kinberg Batra (M) anmälde att hon avsett att rösta nej men
            markerats som frånvarande.
          </note>
          <note>
            Paula Bieler (SD) anmälde att hon avsett att rösta nej men markerats
            ha röstat ja.
          </note>
          <note>
            Emma Wallrup (V) anmälde att hon avsett att rösta ja men markerats
            som frånvarande.
          </note>
          <note>
            Punkt 2 (Rambeslutet – utgiftstak, utgiftsramar och inkomsterna
            på statens budget )
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            3. res. 7 (SD)
          </note>
          <note>
            4. res. 8 (C )
          </note>
          <note>
            5. res. 9 (FP )
          </note>
          <note>
            6. res. 10 (KD)
          </note>
          <note>
            Förberedande votering 1:
          </note>
          <note>
            15 för res. 9
          </note>
          <note>
            13 för res. 10
          </note>
          <note>
            277 avstod
          </note>
          <note>
            44 frånvarande
          </note>
          <note>
            Kammaren biträdde res. 9 .
          </note>
          <note>
            Penilla Gunther (KD) anmälde att hon avsett att rösta nej men
            markerats ha avstått från att rösta.
          </note>
          <note>
            Förberedande votering 2:
          </note>
          <note>
            19 för res. 8
          </note>
          <note>
            15 för res. 9
          </note>
          <note>
            269 avstod
          </note>
          <note>
            46 frånvarande
          </note>
          <note>
            Kammaren biträdde res. 8 .
          </note>
          <note>
            Förberedande votering 3 :
          </note>
          <note>
            39 för res. 7
          </note>
          <note>
            19 för res. 8
          </note>
          <note>
            247 avstod
          </note>
          <note>
            44 frånvarande
          </note>
          <note>
            Kammaren biträdde res. 7 .
          </note>
          <note>
            Förberedande votering 4 :
          </note>
          <note>
            76 för res. 6
          </note>
          <note>
            39 för res. 7
          </note>
          <note>
            190 avstod
          </note>
          <note>
            44 frånvarande
          </note>
          <note>
            Kammaren biträdde res. 6 .
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            114 för res. 6
          </note>
          <note>
            48 avstod
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 1 M, 23 MP, 20 V
          </note>
          <note>
            För res. 6: 75 M, 39 SD
          </note>
          <note>
            Avstod: 19 C, 15 L, 14 KD
          </note>
          <note>
            Frånvarande: 14 S, 8 M, 9 SD, 2 MP, 3 C, 1 V, 4 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU6 På väg mot ett nytt partnerskap mellan Europeiska unionen
            och länderna i Afrika, Västindien och Stillahavsområdet efter
            2020
          </note>
          <note>
            Kammaren biföll utskottets förslag.
          </note>
          <note>
            UU7 Riksrevisionens rapport om bistånd genom internationella
            organisationer
          </note>
          <note>
            Punkt 1 (Indikativ fördelning av kärnstöd)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            257 för utskottet
          </note>
          <note>
            46 för res.
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 76 M, 23 MP, 19 C, 20 V, 15 L, 5 KD
          </note>
          <note>
            För res.: 39 SD, 7 KD
          </note>
          <note>
            Frånvarande: 14 S, 8 M, 9 SD, 2 MP, 3 C, 1 V, 4 L, 4 KD, 1 -
          </note>
          <note>
            Sofia Damm, Annika Eclund, Jakob Forssmed, Mag nus Oscarsson,
            Tuve Skånberg, Larry Söder och Roland Utbult (alla KD) anmälde
            att de avsett att rösta ja men markerats ha röstat nej.
          </note>
          <note>
            Robert Halef och Aron Modig (båda KD) anmälde att de avsett att
            rösta ja men markerats som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU8 Internationella klimatfrågor och hållbar utveckling m.m.
          </note>
          <note>
            Punkt 1 (Internationellt klimat- och hållbarhetsarbete m.m.)
          </note>
          <note>
            1. utskottet
          </note>
          <note>
            2. res. (C )
          </note>
          <note>
            Votering:
          </note>
          <note>
            282 för utskottet
          </note>
          <note>
            23 för res.
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 76 M, 39 SD, 23 MP, 20 V, 15 L, 10 KD
          </note>
          <note>
            För res.: 19 C , 4 KD
          </note>
          <note>
            Frånvarande: 14 S, 8 M, 9 SD, 2 MP, 3 C, 1 V, 4 L, 2 KD, 1 -
          </note>
          <note>
            Anni ka Eclund, Magnus Oscarsson, Larry Söder och Roland Utbult
            (alla KD) anmälde att de avsett att rösta ja men markerats ha
            röstat nej.
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            UbU5 Internationella skolor
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Avgifter vid internationella skolor)
          </note>
          <note>
            1. utskottet
          </note>
          <note>
            2. res. (V )
          </note>
          <note>
            Votering:
          </note>
          <note>
            284 för utskottet
          </note>
          <note>
            21 för res.
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 76 M, 38 SD, 23 MP, 19 C, 15 L, 14 KD
          </note>
          <note>
            För res.: 1 SD, 20 V
          </note>
          <note>
            Frånvarande: 14 S, 8 M, 9 SD, 2 MP, 3 C, 1 V, 4 L, 2 KD, 1 -
          </note>
          <note>
            Meddelande om votering torsdagen den 26 november
          </note>
          <note>
            Talmannen meddelade att voteringen torsdagen den 26 november
            kl. 16.00 skulle utgå och ersättas av ett beslutstillfälle efter
            debattens slut .
          </note>
          <note>
            Om det under debatten skulle yrkas på annat än utskottets förslag
            till beslut skulle votering ske vi d nästa voteringstillfälle,
            det vill säga onsdagen den 2 december .
          </note>
          <note>
            § 14 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2015/16:50 Riksrevisionens rapport om regeringens styrning av
            SOS Alarm
          </note>
          <note>
            § 15 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 24 november
          </note>
          <note>
            2015/16:216 Halveringen av RUT-avdraget
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2015/16:217 Vidmakthållande av utgiftstaken
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2015/16:218 Bankskatt
          </note>
          <note>
            av Maria Plass (M)
          </note>
          <note>
            till finansminister Magdalena Andersson (S)
          </note>
          <note>
            2015/16:219 Regeringens syn på Fatah och den palestinska myndigheten
          </note>
          <note>
            av Kent Ekeroth (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:220 Regeringens ambitioner för kultur- och musikskolan
          </note>
          <note>
            av Isabella Hökmark (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 november
          </note>
          <note>
            2015/16:361 En sjukvård som fokuserar effektivt på patienten
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:362 Socialförsäkringar för företagare
          </note>
          <note>
            av Lotta Finstorp (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:363 Sveriges mest onödiga utredning
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:364 Språkkravet på svenskflaggade passagerarfartyg
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2015/16:365 Vårdskador vid självmord
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2015/16:366 Turkiets stöd till Daesh
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:367 Tillstånd för Jas 39 Gripen C/D
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            2015/16:368 Tillfälliga boenden för ensamkommande flyktingbarn
          </note>
          <note>
            av Sofia Fölster (M)
          </note>
          <note>
            till statsrådet Åsa Regnér (S)
          </note>
          <note>
            2015/16:369 Höjd löneskatt för äldre
          </note>
          <note>
            av Jessica Polfjärd (M)
          </note>
          <note>
            till finansminister Magdalena Andersson (S)
          </note>
          <note>
            2015/16:370 Höjd arbetsgivaravgift för unga
          </note>
          <note>
            av Jessica Polfjärd (M)
          </note>
          <note>
            till finansminister Magdalena Andersson (S)
          </note>
          <note>
            § 17 Kammaren åtskildes kl. 16.17 .
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 7 anf. 38 (delvis),
          </note>
          <note>
            av talmannen därefter till och med § 7 anf. 90 (delvis),
          </note>
          <note>
            av förste vice talmannen därefter till och med § 10 anf. 112
            (delvis) och
          </note>
          <note>
            av talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleant
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Statens budget 2016 – Rambeslutet
          </note>
          <note>
            Finansutskottets betänkande 2015/16:FiU1
          </note>
          <note>
            Anf. 1 ULF KRISTERSSON (M)
          </note>
          <note>
            Anf. 2 ULLA ANDERSSON (V) replik
          </note>
          <note>
            Anf. 3 ULF KRISTERSSON (M) replik
          </note>
          <note>
            Anf. 4 ULLA ANDERSSON (V) replik
          </note>
          <note>
            Anf. 5 ULF KRISTERSSON (M) replik
          </note>
          <note>
            Anf. 6 FREDRIK OLOVSSON (S) replik
          </note>
          <note>
            Anf. 7 ULF KRISTERSSON (M) replik
          </note>
          <note>
            Anf. 8 FREDRIK OLOVSSON (S) replik
          </note>
          <note>
            Anf. 9 ULF KRISTERSSON (M) replik
          </note>
          <note>
            Anf. 10 JANINE ALM ERICSON (MP) replik
          </note>
          <note>
            Anf. 11 ULF KRISTERSSON (M) replik
          </note>
          <note>
            Anf. 12 JANINE ALM ERICSON (MP) replik
          </note>
          <note>
            Anf. 13 ULF KRISTERSSON (M) replik
          </note>
          <note>
            Anf. 14 OSCAR SJÖSTEDT (SD)
          </note>
          <note>
            Anf. 15 ULLA ANDERSSON (V) replik
          </note>
          <note>
            Anf. 16 OSCAR SJÖSTEDT (SD) replik
          </note>
          <note>
            Anf. 17 ULLA ANDERSSON (V) replik
          </note>
          <note>
            Anf. 18 OSCAR SJÖSTEDT (SD) replik
          </note>
          <note>
            Anf. 19 EMIL KÄLLSTRÖM (C)
          </note>
          <note>
            Anf. 20 JANINE ALM ERICSON (MP) replik
          </note>
          <note>
            Anf. 21 EMIL KÄLLSTRÖM (C) replik
          </note>
          <note>
            Anf. 22 JANINE ALM ERICSON (MP) replik
          </note>
          <note>
            Anf. 23 EMIL KÄLLSTRÖM (C) replik
          </note>
          <note>
            Anf. 24 ULLA ANDERSSON (V) replik
          </note>
          <note>
            Anf. 25 EMIL KÄLLSTRÖM (C) replik
          </note>
          <note>
            Anf. 26 ULLA ANDERSSON (V) replik
          </note>
          <note>
            Anf. 27 EMIL KÄLLSTRÖM (C) replik
          </note>
          <note>
            Anf. 28 ERIK ULLENHAG (L)
          </note>
          <note>
            Anf. 29 ULLA ANDERSSON (V) replik
          </note>
          <note>
            Anf. 30 ERIK ULLENHAG (L) replik
          </note>
          <note>
            Anf. 31 ULLA ANDERSSON (V) replik
          </note>
          <note>
            Anf. 32 ERIK ULLENHAG (L) replik
          </note>
          <note>
            Anf. 33 JAKOB FORSSMED (KD)
          </note>
          <note>
            Anf. 34 ULLA ANDERSSON (V) replik
          </note>
          <note>
            Anf. 35 JAKOB FORSSMED (KD) replik
          </note>
          <note>
            Anf. 36 ULLA ANDERSSON (V) replik
          </note>
          <note>
            Anf. 37 JAKOB FORSSMED (KD) replik
          </note>
          <note>
            Anf. 38 FREDRIK OLOVSSON (S)
          </note>
          <note>
            Anf. 39 ERIK ULLENHAG (L) replik
          </note>
          <note>
            Anf. 40 FREDRIK OLOVSSON (S) replik
          </note>
          <note>
            Anf. 41 ERIK ULLENHAG (L) replik
          </note>
          <note>
            Anf. 42 FREDRIK OLOVSSON (S) replik
          </note>
          <note>
            Anf. 43 JAKOB FORSSMED (KD) replik
          </note>
          <note>
            Anf. 44 FREDRIK OLOVSSON (S) replik
          </note>
          <note>
            Anf. 45 JAKOB FORSSMED (KD) replik
          </note>
          <note>
            Anf. 46 FREDRIK OLOVSSON (S) replik
          </note>
          <note>
            Anf. 47 EMIL KÄLLSTRÖM (C) replik
          </note>
          <note>
            Anf. 48 FREDRIK OLOVSSON (S) replik
          </note>
          <note>
            Anf. 49 EMIL KÄLLSTRÖM (C) replik
          </note>
          <note>
            Anf. 50 FREDRIK OLOVSSON (S) replik
          </note>
          <note>
            Anf. 51 JANINE ALM ERICSON (MP)
          </note>
          <note>
            Anf. 52 OSCAR SJÖSTEDT (SD) replik
          </note>
          <note>
            Anf. 53 JANINE ALM ERICSON (MP) replik
          </note>
          <note>
            Anf. 54 OSCAR SJÖSTEDT (SD) replik
          </note>
          <note>
            Anf. 55 JANINE ALM ERICSON (MP) replik
          </note>
          <note>
            Anf. 56 JAKOB FORSSMED (KD) replik
          </note>
          <note>
            Anf. 57 JANINE ALM ERICSON (MP) replik
          </note>
          <note>
            Anf. 58 JAKOB FORSSMED (KD) replik
          </note>
          <note>
            Anf. 59 JANINE ALM ERICSON (MP) replik
          </note>
          <note>
            Anf. 60 EMIL KÄLLSTRÖM (C) replik
          </note>
          <note>
            Anf. 61 JANINE ALM ERICSON (MP) replik
          </note>
          <note>
            Anf. 62 EMIL KÄLLSTRÖM (C) replik
          </note>
          <note>
            Anf. 63 JANINE ALM ERICSON (MP) replik
          </note>
          <note>
            Anf. 64 ULLA ANDERSSON (V)
          </note>
          <note>
            Anf. 65 JAKOB FORSSMED (KD) replik
          </note>
          <note>
            Anf. 66 ULLA ANDERSSON (V) replik
          </note>
          <note>
            Anf. 67 JAKOB FORSSMED (KD) replik
          </note>
          <note>
            Anf. 68 ULLA ANDERSSON (V) replik
          </note>
          <note>
            Anf. 69 Finansminister MAGDALENA ANDERSSON (S)
          </note>
          <note>
            Anf. 70 OSCAR SJÖSTEDT (SD) replik
          </note>
          <note>
            Anf. 71 Finansminister MAGDALENA ANDERSSON (S) replik
          </note>
          <note>
            Anf. 72 OSCAR SJÖSTEDT (SD) replik
          </note>
          <note>
            Anf. 73 Finansminister MAGDALENA ANDERSSON (S) replik
          </note>
          <note>
            Anf. 74 ULF KRISTERSSON (M) replik
          </note>
          <note>
            Anf. 75 Finansminister MAGDALENA ANDERSSON (S) replik
          </note>
          <note>
            Anf. 76 ULF KRISTERSSON (M) replik
          </note>
          <note>
            Anf. 77 Finansminister MAGDALENA ANDERSSON (S) replik
          </note>
          <note>
            Anf. 78 ERIK ULLENHAG (L) replik
          </note>
          <note>
            Anf. 79 Finansminister MAGDALENA ANDERSSON (S) replik
          </note>
          <note>
            Anf. 80 ERIK ULLENHAG (L) replik
          </note>
          <note>
            Anf. 81 Finansminister MAGDALENA ANDERSSON (S) replik
          </note>
          <note>
            Anf. 82 JAKOB FORSSMED (KD) replik
          </note>
          <note>
            Anf. 83 Finansminister MAGDALENA ANDERSSON (S) replik
          </note>
          <note>
            Anf. 84 JAKOB FORSSMED (KD) replik
          </note>
          <note>
            Anf. 85 Finansminister MAGDALENA ANDERSSON (S) replik
          </note>
          <note>
            Anf. 86 EMIL KÄLLSTRÖM (C) replik
          </note>
          <note>
            Anf. 87 Finansminister MAGDALENA ANDERSSON (S) replik
          </note>
          <note>
            Anf. 88 EMIL KÄLLSTRÖM (C) replik
          </note>
          <note>
            Anf. 89 Finansminister MAGDALENA ANDERSSON (S) replik
          </note>
          <note>
            Anf. 90 PER ÅSLING (C)
          </note>
          <note>
            Anf. 91 NIKLAS WYKMAN (M)
          </note>
          <note>
            Anf. 92 DAVID LÅNG (SD)
          </note>
          <note>
            Anf. 93 MATS PERSSON (L)
          </note>
          <note>
            Anf. 94 LARRY SÖDER (KD)
          </note>
          <note>
            Anf. 95 LEIF JAKOBSSON (S)
          </note>
          <note>
            Anf. 96 DANIEL SESTRAJCIC (V)
          </note>
          <note>
            Anf. 97 NIKLAS WYKMAN (M) replik
          </note>
          <note>
            Anf. 98 DANIEL SESTRAJCIC (V) replik
          </note>
          <note>
            Anf. 99 NIKLAS WYKMAN (M) replik
          </note>
          <note>
            Anf. 100 DANIEL SESTRAJCIC (V) replik
          </note>
          <note>
            Anf. 101 HANNA WIGH (SD)
          </note>
          <note>
            (Beslut fattades under § 13.)
          </note>
          <note>
            § 8 På väg mot ett nytt partnerskap mellan Europeiska unionen
            och länderna i Afrika, Västindien och Stillahavsområdet efter
            2020
          </note>
          <note>
            Utrikesutskottets utlåtande 2015/16:UU6
          </note>
          <note>
            Anf. 102 JOHAN NISSINEN (SD)
          </note>
          <note>
            (Beslut fattades under § 13.)
          </note>
          <note>
            § 9 Riksrevisionens rapport om bistånd genom internationella
            organisationer
          </note>
          <note>
            Utrikesutskottets betänkande 2015/16:UU7
          </note>
          <note>
            Anf. 103 JULIA KRONLID (SD)
          </note>
          <note>
            Anf. 104 KENNETH G FORSLUND (S)
          </note>
          <note>
            Anf. 105 SOFIA ARKELSTEN (M)
          </note>
          <note>
            Anf. 106 KERSTIN LUNDGREN (C)
          </note>
          <note>
            Anf. 107 BIRGITTA OHLSSON (L)
          </note>
          <note>
            Anf. 108 SOFIA DAMM (KD)
          </note>
          <note>
            (Beslut fattades under § 13.)
          </note>
          <note>
            § 10 Internationella klimatfrågor och hållbar utveckling m.m.
          </note>
          <note>
            Utrikesutskottets betänkande 2015/16:UU8
          </note>
          <note>
            Anf. 109 KERSTIN LUNDGREN (C)
          </note>
          <note>
            Anf. 110 JAMAL MOUNEIMNE (S)
          </note>
          <note>
            Anf. 111 SOFIA ARKELSTEN (M)
          </note>
          <note>
            Anf. 112 HANS LINDE (V)
          </note>
          <note>
            Anf. 113 BIRGITTA OHLSSON (L)
          </note>
          <note>
            Anf. 114 SOFIA DAMM (KD)
          </note>
          <note>
            (Beslut fattades under § 13.)
          </note>
          <note>
            § 11 Internationella skolor
          </note>
          <note>
            Utbildningsutskottets betänkande 2015/16:UbU5
          </note>
          <note>
            Anf. 115 DANIEL RIAZAT (V)
          </note>
          <note>
            Anf. 116 LENA HALLENGREN (S)
          </note>
          <note>
            Anf. 117 DANIEL RIAZAT (V) replik
          </note>
          <note>
            Anf. 118 LENA HALLENGREN (S) replik
          </note>
          <note>
            Anf. 119 DANIEL RIAZAT (V) replik
          </note>
          <note>
            Anf. 120 LENA HALLENGREN (S) replik
          </note>
          <note>
            Anf. 121 ERIK BENGTZBOE (M)
          </note>
          <note>
            Anf. 122 JABAR AMIN (MP)
          </note>
          <note>
            (Beslut fattades under § 13.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Beslut om ärende som slutdebatterats den 19 november
          </note>
          <note>
            FöU3 Militära frågor
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2016 – Rambeslutet
          </note>
          <note>
            UU6 På väg mot ett nytt partnerskap mellan Europeiska unionen
            och länderna i Afrika, Västindien och Stillahavsområdet efter
            2020
          </note>
          <note>
            UU7 Riksrevisionens rapport om bistånd genom internationella
            organisationer
          </note>
          <note>
            UU8 Internationella klimatfrågor och hållbar utveckling m.m.
          </note>
          <note>
            UbU5 Internationella skolor
          </note>
          <note>
            Meddelande om votering torsdagen den 26 november
          </note>
          <note>
            § 14 Bordläggning
          </note>
          <note>
            § 15 Anmälan om interpellationer
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Kammaren åtskildes kl. 16.17.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
