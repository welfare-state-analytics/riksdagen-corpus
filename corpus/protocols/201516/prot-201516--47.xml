<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--47</head>
          <docDate when="2015-12-16">2015-12-16</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 27 november och den 1 december justerades.
          </note>
          <note>
            § 2 Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM20 Återtagandeavtal mellan EU och Jordanien, till
            socialförsäkringsutskottet
          </note>
          <note>
            2015/16:FPM21 Viseringsförenklingsavtal med Jordanien, till socialförsäkringsutskottet
          </note>
          <note>
            § 3 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2015:20 Gruvavfall – Ekonomiska risker för staten
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelser
          </note>
          <note>
            2015/16:48 till näringsutskottet
          </note>
          <note>
            2015/16:70 till försvarsutskottet
          </note>
          <note>
            2015/16:76 till utbildningsutskottet
          </note>
          <note>
            EU-dokument
          </note>
          <note>
            KOM(2015) 646 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 9 februari 2016 .
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2015/16:FiU2 Utgiftsområde 2 Samhällsekonomi och finansförvaltning
          </note>
          <note>
            2015/16:FiU4 Utgiftsområde 26 Statsskuldsräntor m.m.
          </note>
          <note>
            2015/16:FiU5 Utgiftsområde 27 Avgiften till Europeiska unionen
          </note>
          <note>
            Justitieutskottets betänkande
          </note>
          <note>
            2015/16:JuU24 Särskilda åtgärder vid allvarlig fara för den allmänna
            ordningen eller den inre säkerheten i landet
          </note>
          <note>
            § 6 Areella näringar, landsbygd och livsmedel
          </note>
          <note>
            Miljö- och jordbruksutskottets betänkande 2015/16:MJU2
          </note>
          <note>
            Utgiftsområde 23 Areella näringar, landsbygd och livsmedel (prop.
            2015/16:1 delvis)
          </note>
          <note>
            föredrogs.
          </note>
          <note type="speaker">
            Anf. 1 ULF BERG (M):
          </note>
          <note>
            Herr talman! Ibland funderar man lite på vad man ska säga i sådana
            här debatter. Jag funderade lite extra i samband med det frukostmöte
            som några av oss har varit på där Malin Sundin, som har skrivit
            boken Spilld mjölk , berättade på ett otroligt gripande sätt.
            Jag fick boken i går och började läsa, och jag är fullständigt
            införstådd med att det kommer att bli en jobbig läsning.
          </note>
          <note>
            Det som var lite extra intressant var att jag hittade några ord
            av Erik Axel Karlfeldt i boken. Erik Axel kommer från den kommun
            som jag bor i . Som ni känner till är han Nobelpristagare. Vid
            21 års ålder, 1918, skrev han detta:
          </note>
          <note>
            Men den som hejdar växtens fart och lägger jord igen begår en
            synd av grövre art än den som dräper män
          </note>
          <note>
            Det är mycket tänkvärda ord. Det är kanske detta vi håller på
            med till viss del; åkermark som många har slitit otroligt hårt
            för att hålla öppen håller på att bli skog. Jag tycker att det
            finns alla skäl i världen att göra allt som står i vår makt för
            att vända denna utveckling. Det var lämpligt att ha just detta
            frukostmöte före den här debatten, och jag vill rikta ett tack
            till Staffan Danielsson, som såg till att mötet blev av.
          </note>
          <note>
            Betänkandet angår areella näringar, landsbygd och livsmedel.
            Det är ett budgetbetänkande. Jag ska först klara ut att vi från
            moderat sida står bakom punkterna 1, 3, 4 och 5 i betänkandet.
            Vi deltar inte i beslutet i samband med punkt 2, där vi har ett
            särskilt yttrande. Vårt budgetförslag har fallit, och därför kommer
            vi inte att delta i beslutet.
          </note>
          <note>
            Vad måste vi då göra? Om man först tittar på jordbruket måste
            vi inse att jordbruket är ett företagande. Det finns sedan EU-inträdet
            på en global marknad, och vi måste se till att vi har konkurrenskraftiga
            regler för denna typ av företagande precis som för allt annat
            företagande.
          </note>
          <note>
            Politiken vill gärna kalla det mervärden – olika beslut som inte
            är annat än kostnader för svensk jordbruksproduktion. Malin kallar
            det för särkostnader. Jag tror att vi måste inse detta, för vi
            vet att konsumenten ofta tittar på prislappen och inte alltid
            vill betala för särkostnaderna. Om man hårdrar det kommer vi att
            fortsätta att flytta livsmedelsproduktion utanför våra gränser.
            Det ska vi absolut inte göra när vi har ett så klimatsmart och
            bra jordbruk.
          </note>
          <note>
            Vi har sett till att problemen ökar, inte bara genom regler.
            Rovviltsproblematiken har tillkommit för många djurägare, och
            det skapar höga kostnader. I förra veckan hade vi en debatt om
            just denna del. Jag tror att också detta är någonting som man
            måste fundera över, och lösa problemen. Redan fårägarna utanför
            Gnesta skulle behöva investera i stängsel för 2 miljoner kronor.
            Om vi gör den ekvationen runt om hos alla djurägare blir det otroliga
            summor som man ålägger ett svenskt jordbruk som redan i dag har
            konkurrensproblem.
          </note>
          <note>
            Om vi gör rätt och inser att vi är på en global marknad måste
            vi nog tänka om. I betänkandet har bland andra vi moderater visat
            att återbetalningen av dieselskatt för jord- och skogsbruk är
            viktig. Vi satsar under en treårsperiod drygt en halv miljard
            på detta. Om man jämför konkurrens ­ mässigt slår detta hårt eftersom
            många konkurrentländer har betydligt lägre kostnader. Det blir
            inte bättre av att regeringen höjer diesel- och bensinskatten.
            Man kompenserar och erkänner att detta är skadligt för jordbruket,
            men man kompenserar inte för mjölkbilen, alla fodertransporter
            och annat. Det är åkerier som sköter det, så det kommer att bli
            ökade kostnader.
          </note>
          <note>
            Vi har pekat på beteskravet, där vi moderater tror att det måste
            till en förändring. Förhoppningsvis ska det kunna bli en ökad
            frihet, och vi kan kanske koppla beteskrav till miljöstöd. Vi
            moderater tror att det är viktigt att vi har betande mular ute
            för att ha öppna åkrar och hagmarker, speciellt. Många tar detta
            för givet, men djuren finns där av en anledning. Det finns ett
            lönsamt jordbruk, och det måste på sikt finnas ett lönsamt jordbruk.
          </note>
          <note>
            Herr talman! Jag ska avslutningsvis säga att jag tror att skogen
            är viktig för boende på landsbygden. Det är viktigt att vi ser
            skogen som en produktionsskog. Vi kan höja produktionen av skog
            och samtidigt säkra kraven på att tänka på miljön. Skogen är någonting
            som skapar många arbetstillfällen, och den är en stor bidragsgivare
            till att vi får ett bättre klimat. Det handlar om de gröna atomerna,
            och det är mycket bättre att vi använder de kolatomer som redan
            finns ovanför jordens yta än att kostnadsmässigt försöka få ned
            dem igen.
          </note>
          <note>
            (Applåder)
          </note>
          <note type="speaker">
            Anf. 2 ISAK FROM (S) replik:
          </note>
          <note>
            Herr talman! Tack, Ulf Berg – det var föredömligt kort och inom
            talartiden! Jag är inte säker på att jag klarar det lika föredömligt
            senare i dag.
          </note>
          <note>
            Jag skulle vilja anknyta till Ulf Bergs inlägg och Moderaternas
            förslag om dieselskattesänkningarna och kopplingarna till mjölkböndernas
            situa ­ tion. När uppmärksammade Moderaterna första gången mjölkböndernas
            situation? Och höjde inte Moderaterna i regeringsställning dieselskatten
            två gånger? Försämrade ni inte också avdragsrätten för lantbrukare
            lika många gånger?
          </note>
          <note type="speaker">
            Anf. 3 ULF BERG (M) replik:
          </note>
          <note>
            Herr talman! Jag tänker inte försvara det här. Jag tycker att
            det var olyckligt att man, främst av miljöskäl antar jag, sänkte
            återbetalningen av dieselskatt. Det är lite svårt att ersätta
            traktorn, och här måste man ha en process så att vi får andra
            drivmedel. Men i storstäder går det faktiskt många gånger att
            undvika att använda bilen. Det kan man fundera över när man tar
            sina morgonpromenader i Stockholm med alla bilar som finns här.
            Det är i städerna det finns alternativ och man måste fundera på
            vad man kan göra.
          </note>
          <note>
            Det finns goda skäl att jobba vidare med olika biobränslen, och
            jag tror att vi måste ha en gemensam kamp mot Bryssel där man
            av någon underlig anledning inte tycker att biobränsle får gynnas.
            Det är ju rejäla steg i rätt riktning i klimathänseende som det
            kan ge, och som jag sa i mitt inlägg är det bättre om olja och
            kol får stanna i jorden i stället för att vi med dyra processer
            ska försöka få ned den kol som har kommit upp. Här finns det alltså
            mycket att göra.
          </note>
          <note>
            Jag ska verkligen vara tydlig. Jag tycker att det här var fel
            av Alliansen. Jag har varit med och fattat det beslutet, och jag
            försöker göra allt för att vi nu ska ha förståelse för att jordbruket
            sedan EU-inträdet dels är ett företagande, dels finns på en konkurrenskraftig
            marknad. Då måste vi hela tiden när vi fattar beslut ta ställning
            till att om det här är en särkostnad för svenskt jordbruk som
            inte konkurrenter har måste vi också fundera på hur det kan kompenseras.
          </note>
          <note type="speaker">
            Anf. 4 ISAK FROM (S) replik:
          </note>
          <note>
            Herr talman! Jag hoppas att det är hela Alliansens politik att
            man faktiskt menar allvar med den gröna skatteväxlingen. I måndags,
            när vi debatterade utgiftsområde 20 i budgeten, lyfte i stort
            sett alla borgerliga partier fram behovet av en grön skatteväxling
            och satsningar på förnybara bränslen. Vi behöver få en bred politisk
            uppgörelse här i Sveriges riksdag så att de viktiga satsningar
            som industrin står och väntar på kan bli verklighet. Industrin
            vill komma igång, och det är inte bara Preem som vill producera
            förnybara bränslen, utan alla vill ta del av det nya bränslet.
            Det ligger lite grann i att vara först och kunna satsa, men då
            måste också politiken vara tydlig så att man vet att det inte
            kommer att bli några förändringar vid ett regeringsskifte.
          </note>
          <note>
            Jag är tacksam om Ulf Berg står för att det är hela Moderaterna
            och hela Alliansen som menar allvar med den här viktiga frågan.
          </note>
          <note type="speaker">
            Anf. 5 ULF BERG (M) replik:
          </note>
          <note>
            Herr talman! Så länge Johan Hultberg håller i de här frågorna
            behöver Isak From inte vara det minsta orolig.
          </note>
          <note>
            Jag har ett antal gånger börjat fundera över om inte bränslebranschen
            själv ska gå före för att se till att vi ska få den här klimatomställningen.
            Jag har fått klart för mig att det i vissa fall är upp till 50
            procent HVO i diesel, och det kommer alltså inte från fossilt
            bränsle. Det händer mycket, man vill öka sina tillsatser och man
            gör det av olika skäl. I vissa fall går man före.
          </note>
          <note>
            Det är inte alla som tycker om den här otäcka marknaden, men
            jag tror på den. Flera finansinstitut börjar flytta pengar från
            företag som på olika sätt håller på med kolbaserad verksamhet.
            Jag tror att när kapitalet satsar på nya och betydligt bättre
            och klimatsmartare verksamheter kan den här omvandlingen gå betydligt
            fortare än vad vi tror och att vi politiker kan hjälpa den på
            traven. Samtidigt får vi se till, än en gång, att jobba för att
            biobränslen och liknande kan gynnas.
          </note>
          <note>
            Sedan tror jag att man måste vara ärlig och säga att oavsett
            regering är det bra ur fiskal synvinkel att lägga lite skatt på
            drivmedel, för pengarna måste på ett eller annat sätt in i statskassan.
            Nu är det så illa, har jag förstått, att finansministern till
            och med överger krona för krona. Skattetrycket lär inte minska,
            i vart fall inte under den rödgröna regeringen.
          </note>
          <note type="speaker">
            Anf. 6 JENS HOLM (V) replik:
          </note>
          <note>
            Herr talman! Jag hörde Ulf Berg prata om de stora kostnaderna
            för lantbrukare som behöver skydda sin tamboskap. Det kan till
            exempel handla om att stängsla in fårhagar och så vidare. Det
            är ju helt sant, för det är en stor kostnad. Det är precis därför
            som vi ökar det anslaget med ungefär 25 procent i den här budgeten.
            Det är anslag 1:7 om ersättning för viltskador som ska vara just
            för de här förebyggande åtgärderna , till exempel instängsling
            och ersättningar.
          </note>
          <note>
            Det är väl en bra satsning, Ulf Berg? Det var ganska länge sedan
            det här anslaget höjdes, men nu gör vi faktiskt det.
          </note>
          <note>
            Jag vill också fråga Ulf Berg en annan sak, eftersom han pratade
            om skogen och den viktiga roll som skogen kan spela både för produktion
            av timmer och biomassa och för biologisk mångfald. Där gör vi
            också viktiga satsningar med den här budgeten. 1:2 heter anslaget
            som innebär insatser för skogsbruket och som vi höjer kraftigt.
            Det avvisar Moderaterna med 100 miljoner kronor. Tanken med den
            här anslagshöjningen är just att vi ska få mer pengar till biotopskydd
            och naturvårdsavtal så att man kan skydda mer skog.
          </note>
          <note>
            Varför avvisar Moderaterna den viktiga satsningen?
          </note>
          <note type="speaker">
            Anf. 7 ULF BERG (M) replik:
          </note>
          <note>
            Herr talman! Höjningarna av ersättning för viltskador på 20 miljoner
            låter som mycket pengar. Men om vi tittar på mitt exempel med
            fårägarna utanför Gnesta ser vi att en tiondel av pengarna i det
            höjda anslaget skulle gå till att stängsla bara den fastigheten.
            Då inser säkert både Jens Holm och andra att de pengarna inte
            räcker till om Länsstyrelsen i Stockholms förelägganden skulle
            bli en standard för resten av länsstyrelserna, det vill säga man
            skulle skicka ut förelägganden och kräva stängsling. Annars kommer
            man att kunna få bekymmer med Myndighetssverige.
          </note>
          <note>
            Jag är av den bestämda uppfattningen att här måste man få ett
            förtydligande i lagstiftningen så att det ska räcka med att hålla
            sina djur innanför stängslet, och sedan får staten ansvara för
            de djur som den har.
          </note>
          <note>
            När det gäller skogen är vi från moderat sida övertygade om att
            det går att både ha höga miljökrav och produktion. Det är ju inte
            två kommunicerande kärl, det vill säga ökar man produktionen minskar
            man på miljösidan, utan man kan faktiskt förbättra och göra rätt
            saker.
          </note>
          <note>
            Vi avsätter mycket mark. Jag lärde mig för ett par veckor sedan
            att vi avsätter mycket mark i Norrland men att när det gäller
            avsatt skog i förhållande till rödlistade arter är det i södra
            Sverige som man borde göra det och inte i norra.
          </note>
          <note>
            Vi är övertygade om att man kan börja sköta de här avsatta reservaten
            och liknande innan man avsätter ännu mer. Det är alltså vårt skäl.
            Vi tror att man kan göra det här på helt andra och billigare sätt.
          </note>
          <note type="speaker">
            Anf. 8 JENS HOLM (V) replik:
          </note>
          <note>
            Herr talman! Men det är väl i alla fall bra, Ulf Berg, att vi
            höjer anslagen för de förebyggande åtgärderna, för ersättningar
            för viltskador och för att man till exempel ska kunna stängsla
            in? Det blir ju inte direkt billigare ifall vi inte gör den här
            extrasatsningen på ungefär 25 procent i det här anslaget.
          </note>
          <note>
            Jag hoppas att vi åtminstone kan vara överens om att det är bra
            med höjningen som vi nu gör och som ni inte gjorde i er tidigare
            budget.
          </note>
          <note>
            Jag kan hålla med Ulf Berg om att det behöver avsättas mycket
            mer mark och skog i södra Sverige, verkligen. Det var därför vi
            debatterade anslagen om naturvård i det andra utgiftsområdet,
            utgiftsområde 20, i går. Vi gör den största satsningen på åtminstone
            20 år på naturvården i Sverige. Vi gör jättestora satsningar på
            underhållet och skötseln, vilket Ulf Berg tog upp finns ett stort
            behov av. Men de satsningarna avfärdar Moderaterna. Vi gör också
            jättestora satsningar för att kunna inrätta just fler naturreservat
            och fler nationalparker. Och det vill vi gärna göra i mellersta
            och framför allt södra Sverige där det finns stort behov av det.
            Men också det avvisar Moderaterna.
          </note>
          <note>
            Varför säger Ulf Berg en sak här, som låter ganska bra, när Moderaterna
            i praktiken lägger fram ett budgetförslag som drar åt ett helt
            annat håll?
          </note>
          <note>
            Det gäller också anslaget 1:2 om insatser för skogsbruket. Det
            handlar om biotopskydd och naturvårdsavtal. Det är en form av
            frivilligt samarbete med skogsägare för att kunna skydda mer skog.
            Vi anslår mer pengar till det. Ni avvisar det, Ulf Berg. Ni vill
            dra ned med 100 miljoner kronor.
          </note>
          <note>
            Ulf Berg, hur kan vi få bättre naturvård, ett bättre skydd med
            mindre pengar, vilket ni föreslår?
          </note>
          <note type="speaker">
            Anf. 9 ULF BERG (M) replik:
          </note>
          <note>
            Herr talman! Jens Holm glömmer att regeringens politik riskerar
            att leda till att stora delar av Sverige blir en fäbodvall. Jens
            Holm glömmer att en stor del av finansieringen kommer från 4 miljarder
            i höjda bensin- och dieselskatter. Det kommer främst de som bor
            på landsbygden och de företagare som finns i Norrlands inland,
            som måste transportera sitt gods ned till marknader, att få betala.
          </note>
          <note>
            Vi moderater tror på finansiering krona för krona. Det är lätt
            för er, Jens Holm, att visa på alla höjningar och satsningar ni
            gör, men det är också lätt att glömma bort att visa var ni tar
            pengarna ifrån. Jag vill verkligen påminna om de 4 miljarder som
            man räknar med att få in med anledning av skattehöjningen på bensin
            och diesel. Det kommer som sagt att slå hårt mot landsbygden.
          </note>
          <note>
            Urbaniseringen beror många gånger inte bara på att människor
            flyttar till Stockholm. Man flyttar också in till tätorter och
            liknande eftersom det blir för dyrt att skjutsa barnen till inte
            bara skolan utan även hockeyträningar, fotbollsträningar och allt
            vad det är. Det är alltså inte underligt.
          </note>
          <note>
            Jag tror dock att man kan göra mycket för att vända trenden och
            inte bara vända trenden. Enligt Jordbruksverkets statistik är
            det 3 miljoner människor som bor på landsbygden, alltså utanför
            städer och stora städer. Det är många som berörs. Och en landsbygd
            nära en storstad har kanske inte lika stor problematik som de
            som är långt ifrån staden. Det finns alltså mycket att göra.
          </note>
          <note>
            Man behöver bara se till att det blir bättre jordmån. Det bor
            nämligen väldigt kreativa och handlingskraftiga människor på landsbygden.
            De klarar det här själva.
          </note>
          <note type="speaker">
            Anf. 10 ANDERS FORSBERG (SD):
          </note>
          <note>
            Herr talman! I dag debatterar vi som sagt utgiftsområde 23 om
            areella näringar, landsbygd och livsmedel.
          </note>
          <note>
            Först vill jag yrka bifall till Sverigedemokraternas reservation
            nr 1, Utbetalning av direktstöd.
          </note>
          <note>
            När det gäller budgetanslaget står vi givetvis bakom vår egen
            budgetmotion, men eftersom vi har ett betydligt högre anslag än
            både regeringen och resten av Alliansen kan vi endast lägga fram
            ett särskilt yttrande under utgiftsområde 23.
          </note>
          <note>
            Herr talman! Även om jag visste att jorden skulle gå under i
            morgon skulle jag ändå plantera ett äppelträd i dag.
          </note>
          <note>
            Det sa Martin Luther för ett visst antal hundra år sedan. Det
            handlar om att jordbruket är långsiktigt. Man tar beslut även
            om man inte kommer att se resultaten. Precis som när vi planterar
            äppelträd hemma i våra trädgårdar eller när bonden sår sin åker
            och så vidare vet vi inte hur resultatet kommer att bli. Men vi
            har en förhoppning.
          </note>
          <note>
            Sverigedemokraterna är hela Sveriges parti. Norr och söder, landsbygd
            och stad – hela landet är viktigt för oss. Många kan eller vill
            inte bo och verka i våra större städer. Och en mycket stor del
            av Sveriges yta består av landsbygd. Det är ett fantastiskt landskap
            fyllt av djupa skogar, forsande bäckar, grönskande hagar, böljande
            åkrar, höga berg och djupa dalar. Att dessa delar av Sverige fortsätter
            att leva står och faller med dem som bor och verkar där.
          </note>
          <note>
            Areella näringar, landsbygd och livsmedel utgör en del av kärnan
            i vår Sverigevänliga politik. Vad gäller lantbruk och livsmedelsproduktion
            generellt har Sverigedemokraterna den uttalade ambitionen att
            svensk livsmedelsproduktion ska överleva och utvecklas. Något
            annat vore enligt vårt synsätt högst orimligt. Som värdeskapande
            verksamheter genererar lantbruken arbetstillfällen inte primärt
            inom näringen utan även åt transportföretag, underleverantörer
            och inte minst inom den svenska livsmedelsindustrin.
          </note>
          <note>
            Vi i Sverigedemokraterna anser att det är en i grunden sund tanke
            att vi bevarar kunskapen och traditionen att producera våra egna
            livsmedel. Det är inte bara en ekonomisk fråga. Det handlar också
            om vår miljö, vår djurvälfärd, vårt kulturarv och vår kulturgeografi.
          </note>
          <note>
            Herr talman! I Sverige har vi ett relativt väl fungerande system,
            där stora arealer skog frivilligt avsätts för skydd. Detta system
            vill vi i Sverigedemokraterna värna och utveckla i harmoni med
            skogsägarnas intressen. Vi ska bevara skogens kulturella värden,
            och vissa områden ska av olika skäl fredas från avverkning. Men
            utgångspunkten bör i princip alltid vara att skogens värde ska
            tas till vara. Detta synsätt har betydelse, inte minst för landsbygden
            där både turism och skogsindustri genererar arbetstillfällen.
          </note>
          <note>
            Vi i Sverigedemokraterna skriver i princip under på behovet av
            att värna skyddsvärda biotoper och att freda betydande arealer
            från avverkning. Samtidigt ser vi med stor oro på regeringens
            ambitioner att undanta enorma arealer produktiv skogsmark, upp
            till 1 ½ miljon hektar till en kostnad på kanske 100 miljarder.
            Skogen är en nationell angelägenhet. Men vi ska också komma ihåg
            att det svenska skogsbruket håller världsklass ur ett miljöperspektiv.
          </note>
          <note>
            Herr talman! Ett livskraftigt jordbruk är en förutsättning för
            ett varierande kulturlandskap och mycket av vår biologiska mångfald.
            Öppna och levande landskap kan inte lagstiftas fram. De finns
            bara om det är lönsamt att bedriva skogsbruk, jordbruk och att
            hålla djur.
          </note>
          <note>
            Svensk mjölkproduktion kan inte heller sägas vara något särintresse.
            Vi har haft en mjölkkris. Den pågår fortfarande. För varje mjölkgård
            som lägger ned sin verksamhet försvinner kanske fem till sex arbetstillfällen.
            Svenska mjölkbönder har haft en pressad situation under lång tid.
            Priset på mjölk var redan lågt när det till följd av Rysslands
            importstopp sommaren 2014 sjönk till för producenterna katastrofalt
            låga nivåer.
          </note>
          <note>
            Priset på jordbruksprodukter är i sig naturligt, men faktorerna
            är i det här fallet mycket större. Svenska bönder konkurrerar
            på en internationell marknad. Men de konkurrerar med sina nationella
            särkostnader och med sina nationella särregler.
          </note>
          <note>
            Vi i Sverigedemokraterna har lyft upp frågan. Vi är glada över
            att fler partier i riksdagen har gjort det. Nu måste det framför
            allt komma konkreta politiska förslag. Det är något som vi lägger
            fram i vår budgetmotion. Vi lägger bland annat fram förslag på
            en betespeng. Vi vill införa en betesersättning på 1 000 kronor
            per mjölkko och år. För den enskilda näringsidkaren skulle det
            innebära en ekonomisk lättnad, och det är en viktig åtgärd för
            att värdesätta vår svenska mjölkproduktion.
          </note>
          <note>
            Betet ger korna bättre hälsa och möjlighet till naturligt beteende.
            Betande djur bidrar också till att andra värden, exempelvis öppna
            landskap och biologisk mångfald, behålls. Det är i harmoni med
            våra ambitioner gällande djurvälfärd att kor ska beta utomhus
            sommartid. Men vi kan inte blunda för att det är en konkurrensnackdel
            för bönderna, med det arbete och de kostnader som tillkommer.
            Därför väljer vi att satsa de pengarna.
          </note>
          <note>
            Herr talman! Skatt på bränsle är en viktig inkomstkälla för staten.
            Men genom så kallad återföring av koldioxidskatt har vi, netto,
            en lägre skatt för lantbruk och skogsbruk. Regeringen föreslog
            i sin budget att höja återbetalning av koldioxidskatten till 1,70.
            Man valde samtidigt att höja skatten. Men det är ändå glädjande.
            Vi vill sänka ytterligare. Vår ambition är att sänka skatten till
            dansk nivå. Därför föreslår vi i vår budget en sänkning med 2,06
            och med ytterligare 0,69 kronor året efter, för att vi ska nå
            den nivå som råder i Danmark.
          </note>
          <note>
            Svenska bönder konkurrerar nämligen på samma marknad som de danska
            bönderna. Vi anser därför att det är högst rimligt att skattenivån
            är densamma. Detta är en relativt billig reform men som definitivt
            innebär en lättnad för de enskilda lantbrukarna. I slutänden kommer
            vi också att tjäna på att fler lantbruk blir ekonomiskt lönsamma
            och kan överleva i Sverige.
          </note>
          <note>
            Herr talman! Låt mig avslutningsvis citera ur boken Spilld m
            jölk skriven av Malin Sundin och en anonym bonde. Jag hade liksom
            Ulf Berg äran att vara med på föredraget i morse. Boken lyfter
            upp många frågor som berör mig djupt. I slutklämmen står det:
            Bonden skapar landsbygden, i samverkan med mulen och klöven. Utan
            bonde ingen jordbruksmark. Utan bonde ingen natur och kulturbygd.
            Utan bonde ingen landsbygd. Allt häng ­ er ihop. Utan bönder inget
            Sverige.
          </note>
          <note>
            God jul!
          </note>
          <note type="speaker">
            Anf. 11 ISAK FROM (S) replik:
          </note>
          <note>
            Herr talman! Tack, Anders Forsberg, för ditt anförande!
          </note>
          <note>
            När man hör Anders Forsberg i talarstolen och när man läser i
            betänkandet kan man ju lätt få för sig att Sverigedemokraterna
            har en väldigt hög ambition för landsbygden och de areella näringarna.
            Men när man känner till förutsättningarna blir det inte trovärdigt.
          </note>
          <note>
            Herr talman! Sverigedemokraterna har faktiskt röstat på Moderaternas
            ram här i Sveriges riksdag. Det innebär att Sverigedemokraterna
            inte har dessa pengar och anslag. Det fattas de facto 1,8 miljarder
            i Sverigedemokraternas förslag. Varifrån ska Anders Forsberg plocka
            fram de pengarna?
          </note>
          <note>
            För att få någon som helst trovärdighet för sin politik måste
            den hänga ihop. Då kan man inte säga att man ska satsa på de viktiga
            delarna och sedan har man inte de pengarna. Nästa gång röstar
            man på något helt annat. Nu har Sverigedemokraterna ställt sig
            bakom Moderaternas ramfördelning.
          </note>
          <note type="speaker">
            Anf. 12 ANDERS FORSBERG (SD) replik:
          </note>
          <note>
            Herr talman! Jag tackar för frågan. Vi försöker att finansiera
            vår budget. På utgiftsområde 23 satsar vi 1,5 miljarder och det
            tar vi framför allt från miljösidans 1,7 miljarder.
          </note>
          <note>
            Vi röstar i första hand på vår egen budget. Men i annat fall
            har vi lovat våra väljare att rösta på den budget som är minst
            skadlig för Sverige. I det här fallet hade Moderaterna ytterst
            få, men ändå mindre, utgiftsposter för migrationen.
          </note>
          <note>
            Det är ganska intressant med tanke på att Isak From företräder
            budgeten i det här fallet. Man har tvingats till att göra en tilläggsändring
            och sedan lägga fram ytterligare en ändringsbudget. Jag tror att
            vi kommer att få se ett antal ändringsbudgetar under de kommande
            åren innan man har fått kontroll över migrationskostnaderna.
          </note>
          <note>
            Men, som sagt, jag har inga problem med det här. De flesta förstår
            nog också vad sakfrågan gäller.
          </note>
          <note type="speaker">
            Anf. 13 ISAK FROM (S) replik:
          </note>
          <note>
            Herr talman! Anders Forsberg säger att Sverigedemokraterna inte
            har några problem med at t rösta på en sak den ena dagen och att
            rösta i motsatt riktning den andra dagen . Det är inte trovärdigt.
          </note>
          <note>
            Sverigedemokraterna visar med all tydlighet att de är för den
            politik som har bedrivits under åtta år där skattesänkningar var
            det enda rådande verktyget för att få bukt med det ena och andra.
          </note>
          <note>
            Anders Forsberg lyfter också in migrationen. Den är en av de
            stora viktiga framtidsfaktorerna för att få en levande landsbygd
            och för att det ska finnas människor som lever där och brukar
            åkrarna, som tar de jobb som nu fattas i skogsnäringen. Man annonserar
            efter personal, men lyckas inte hitta några kompetenta personer.
            Var är de utbildningsinsatser som försvinner genom att Sverigedemokraterna
            ställer sig bakom Moderaternas budget. Försvinner de pengarna
            i ett tomt hål?
          </note>
          <note type="speaker">
            Anf. 14 ANDERS FORSBERG (SD) replik:
          </note>
          <note>
            Herr talman! Sitter man i regeringsställning och inte kan lägga
            fram en budget som håller ihop tycker jag att man har större problem
            med trovärdigheten jämfört med vår trovärdighet om vi väljer att
            rösta för en budget som vi hade förhoppning om att resten av Alliansen
            skulle rösta för den budgeten som var bättre för Sverige.
          </note>
          <note>
            Vi är det tredje blocket i politiken. Vi står fria från olika
            delar, och vi väljer också fritt hur vi ska rösta om beslut.
          </note>
          <note>
            Huruvida migrationsfrågan är lösningen för landsbygdens eventuella
            problem eller inte tror jag framför allt att lösningen framöver
            är goda konkurrensvillkor, så att landsbygden kan lyftas med de
            förutsättningar som finns. Det handlar om skog, jord och andra
            produktionsgrenar. Jag tror att landsbygden har oerhört stora
            möjligheter.
          </note>
          <note type="speaker">
            Anf. 15 ULF BERG (M) replik:
          </note>
          <note>
            Herr talman! Jag har en liten fundering. Livsmedelsbranschen
            är en väldigt viktig bransch i Sverige. Om man tittar på siffror
            för branschen från 2008 till 2014 har det blivit 600 fler företag.
            Exporten har ökat med 46 procent, från 47 miljarder till 70 miljarder.
          </note>
          <note>
            Det är allmänt känt att Sverigedemokraterna tycker att EU inte
            är någon god idé. Som jag har förstått vill man helst lämna EU.
          </note>
          <note>
            Vi från Moderaterna har alltid slagits för frihandel. Fri handel
            har alltid gynnat människor, det kan vi se hur många exempel på
            som helst.
          </note>
          <note>
            Min fråga till Anders Forsberg är: Hur ser ni på möjligheterna
            att öka livsmedelsexporten? Det är någonting som vi moderater
            tror väldigt mycket på, om det fattas korrekta beslut och om vi
            får en konkurrenskraftig näring, vilket vi inte har nu, det är
            vi nog överens om. Men hur ser Anders Forsberg på möjligheterna
            att utveckla landsbygden, om vi nu ska stänga våra gränser igen?
            Eller har jag missuppfattat SD:s politik på området?
          </note>
          <note type="speaker">
            Anf. 16 ANDERS FORSBERG (SD) replik:
          </note>
          <note>
            Herr talman! Tack för frågan, Ulf Berg!
          </note>
          <note>
            Det är väl ingen hemlighet att vi är EU-kritiska. Framför allt
            vill vi ha en folkomröstning där svenska folket ska få bestämma.
            Det är nog den viktigaste delen.
          </note>
          <note>
            När det gäller huruvida man är med i EU eller inte består ju
            EU av ett antal avtal som binder och reglerar vår lagstiftning
            och också handel mellan olika länder. Vi är ett frihandelsvänligt
            parti. Det är viktigt att man kan fortsätta att ha en handel.
          </note>
          <note>
            Det finns andra länder som har specialavtal med EU, till exempel
            Norge och till viss del Storbritannien där man troligtvis röstar
            för ett utträde. Det kommer att finnas ett antal avtal som reglerar
            handel. Jag tror inte att det är nödvändigt att vi måste betala
            ett superparlament som inte klarar av att fatta vettiga beslut.
            Vi har ju en riksdag här där vi kan fatta beslut som är viktiga
            och som påverkar svensk landsbygd, arbetsmarknad och så vidare.
          </note>
          <note>
            Jag tror att det är mycket bättre om vi kan ta tillbaka mak ten
            till riksdagen och bestämma mer själva.
          </note>
          <note type="speaker">
            Anf. 17 ULF BERG (M) replik:
          </note>
          <note>
            Herr talman! Vi från Moderaterna tycker att det är väldigt viktigt
            med öppna gränser. Det ökar möjligheterna att öka vår export och
            jobben på landsbygden. Toleransen människor mellan ökar också
            om vi umgås mer över gränserna.
          </note>
          <note>
            Jag vill ställa en annan fråga. Sverigedemokraterna vill ju ha
            en djurrättspolis – det ville ni i alla fall tidigare. Det skulle
            vara intressant att höra hur ni tänker utforma den. Det kommer
            ofta vittnesmål om att många djurägare i dag känner sig orättvist
            behandlade.
          </note>
          <note>
            Jag brukar likna det vid att om jag tar mitt barn till akuten
            och man hittar ett blåmärke på barnet ska akuten anmäla det till
            socialtjänsten som i sin tur ska göra en polisanmälan. Vi vet
            alla som har barn att ett blåmärke kan uppstå utan att det finns
            något kriminellt bakom. Men så är det inte i djurhälsan. När man
            hittar något misstänkt anmäls det till länsstyrelsen som i regel
            gör en polisanmälan.
          </note>
          <note>
            Många djurägare tycker att detta är fruktansvärt jobbigt. Antalet
            kadaver ökar, därför att man i inte vågar att skicka ett djur
            som är lite halt till slakt.
          </note>
          <note>
            Sedan har jag en fundering om detta med beteskrav. I sin bok
            tar Malin upp hur det är med djurhälsan. Apropå beteskrav skriver
            hon:
          </note>
          <note>
            Alla högkvalitativa fodermedel är utformade för kons bästa och
            med en sammansättning som tillser att kon får de ämnen och förutsättningar
            som hon behöver för att kunna producera högkvalitativ mjölk. När
            korna släpps på bete ändras foderstaten radikalt och korna får
            svårt att klara omställningen, får lös avföring, sur vom och klarar
            inte äta och tappar då produktion.
          </note>
          <note>
            Är detta ett bra system och en bra djurhälsa?
          </note>
          <note type="speaker">
            Anf. 18 ANDERS FORSBERG (SD) replik:
          </note>
          <note>
            Herr talman! När det gäller kompetens för kontroller och den
            utsatthet som djurägare kan känna, kan jag mycket väl förstå den.
          </note>
          <note>
            Man kan ju uppleva när man får ett besök att det i stort sett
            hänger på det om man kan fortsätta med sin gård. Om personen kommer
            vid fel tillfälle, på fel dag, kan det få stora verkningar.
          </note>
          <note>
            Kompetensen som kontrollanterna måste besitta är någonting som
            vi lägger fram förslag om. Ska man ha ansvar för att kontrollera
            framför allt produktionsstallar eller produktionsdjur bör man
            besitta kompetens så att man förstår hur det är.
          </note>
          <note>
            När det gäller en djurrättspolis eller djurskyddspolis lyfter
            vi fram förslaget att man har ett antal poliser som har ett större
            ansvar och jobbar med djurrättsfrågorna. Jag tror att det i sig
            kan höja kompetensen och minska en del problem.
          </note>
          <note>
            Man ska också komma ihåg att majoriteten av djurskyddsanmälningarna
            inte gäller produktionsdjur utan gäller de så kallade sällskapsdjuren.
            Där är jag alltså inte speciellt orolig.
          </note>
          <note>
            Jag tror att man måste lita på djurägarna mycket mer. Över huvud
            taget måste vi titta på djurskyddslagstiftningen mycket mer utifrån
            mål och inte medel. Det finns givetvis ett tolkningsföreträde
            där, men det intressanta är att här har vi bönder som sköter sina
            djur kanske 18–20 timmar om dagen. De besitter nog mer kompetens
            än den djurskyddshandläggare som kommer ut en timme om året. Det
            tror jag mycket väl.
          </note>
          <note>
            När det gäller frågan om beteslagstiftningen lägger vi fram förslag
            om en betesersättning men också om att man bör diskutera lättnader
            när man utformar beteslagstiftningen så att den är utformad efter
            verkligheten och inte efter boken.
          </note>
          <note type="speaker">
            Anf. 19 ESKIL ERLANDSSON (C):
          </note>
          <note>
            Herr talman! Jag och mitt parti, Centerpartiet, tror på landsbygden
            och på de gröna näringarna och verksamheterna.
          </note>
          <note>
            Vår kamp handlar om att se till att människor även på landsbygden
            ska få del av den service och infrastruktur som i staden ses som
            en självklarhet. Men det är också en kamp för att vi alla ska
            kunna dra nytta av alla de resurser som finns på den svenska landsbygden
            i form av till exempel jord och skog. Det är en kamp som därtill
            kan leda till fler och nya jobb – jobb som vi verkligen behöver
            i vårt land.
          </note>
          <note>
            Ska vi lyckas med den här kampen handlar det som jag ser det
            framför allt om att sänka kostnader men också om att säkerställa
            investeringar och bygga för framtiden.
          </note>
          <note>
            Det handlar om kostnader som vi kan påverka, vi som är i politiken.
            Vad är det för kostnader? Jo, det är framför allt skatter och
            avgifter men också kostnader för, som många ser det, alltför mycket
            administration och byråkrati.
          </note>
          <note>
            Den regering som jag tillhörde påbörjade en resa, ett arbete
            med att sänka kostnader och skatter. Vi inledde också ett arbete
            med att regelförenkla. Vi satsade därtill på att stärka Sverige
            som matland. Vi arbetade i den satsningen med många saker, bland
            annat med att öka den svenska mat- och livsmedelsexporten.
          </note>
          <note>
            Vi kan konstatera att vi inte nådde ända fram på den resa som
            vi påbörjade. Resan avbröts genom att vi fick en ny, rödgrön regering.
            Att vi inte nådde ända fram bevisas bland annat av den kris som
            till exempel landets mjölkbönder just nu befinner sig mitt i.
          </note>
          <note>
            Det finns med andra ord ytterligare saker att göra. Det finns
            plats för ytterligare åtgärder. Men i grund och botten handlar
            det om reformer som gör att de siffror som för många i dag är
            röda blir svarta.
          </note>
          <note>
            Vad finns det då att fortsätta arbeta med? Det vi kan påverka
            förutom förenkling av regler och byråkrati är, som jag ser det
            och återigen vill peka på, framför allt att fortsätta minska kostnaderna
            i form av skatter och avgifter. Hur ska vi annars lyckas med att
            hjälpa de här verksamheterna, som är så viktiga för oss och för
            vårt land?
          </note>
          <note>
            Vi kan konstatera att den rödgröna regering som vi har i dag
            har valt en helt annan kurs, en helt annan färdväg för sin resa.
          </note>
          <note>
            I stället för att sänka kostnaderna för de gröna näringarna och
            verksamheterna höjer man skatter och avgifter. Man höjer kostnaderna.
            Därtill aviserar man en ökad byråkrati på många områden, som också
            kostar pengar.
          </note>
          <note>
            För alla som är företagare höjer man skatterna. Särskilt höjer
            man skatterna, vilket jag särskilt beklagar, för dem som är unga
            genom höjda ungdomsarbetsgivargifter. Man inte bara höjer utan
            kommer att fördubbla de ungdomsarbetsgivaravgifter som vi med
            mycken möda lyckades sänka.
          </note>
          <note>
            Påverkar det här de gröna näringarna och verksamheterna? Ja,
            det gör det. Många unga människor har sin första utkomst, sin
            första inkomst, i de gröna näringarna och verksamheterna.
          </note>
          <note>
            På skogsbruksområdet är omläggningen av politiken extra tydlig,
            tycker jag. Det var bara några veckor sedan regeringen presenterade
            en översyn av skogsvårdslagen som man ämnar göra. Syftet är återigen
            inte att förenkla utan att skärpa upp och byråkratisera än mer.
          </note>
          <note>
            I stället för att arbeta tillsammans med skogs- och markägare
            för att hitta än bättre metoder att ta hänsyn till alla de värden
            som finns i den svenska skogen väljer man att gå före det arbete
            som man har inlett, nämligen att ta fram en gemensam skoglig strategi
            för vårt land. Det är ett arbete som jag i sak vill berömma, men
            man väljer alltså att gå före och föreslå en ökad byråkratisering
            som kommer att leda till ytterligare och ökade kostnader.
          </note>
          <note>
            Jag kan alltså inte nog betona vikten av att komma med konkreta
            åtgärder här och nu men också med förslag på reformer som vi kan
            enas om, som är verksamma och som ger lösningar här och nu. Fagra
            löften, herr talman, hjälper inte.
          </note>
          <note>
            Jag presenterade i höstas genom mitt parti ett förslag där vi
            här och nu skulle kunna göra någonting som är substantiellt, nämligen
            tillfälligt höja de interventionspriser för mjölk som vi har i
            EU-systemet. Men – tro mig! – detta förslag stöddes inte av tillräckligt
            många partier här i kammaren, varför det inte var genomförbart.
          </note>
          <note>
            Jag vill slutligen, herr talman, verkligen poängtera att jag
            hoppas att den nuvarande regeringen lyssnar på de förslag som
            kommer från opposi ­ tionen så att vi får den tillväxt i de gröna
            näringarna och verksamheterna som Sverige behöver.
          </note>
          <note type="speaker">
            Anf. 20 ISAK FROM (S) replik:
          </note>
          <note>
            Herr talman! Tack, Eskil Erlandsson, för anförandet!
          </note>
          <note>
            Det är ju uppenbart att Centerpartiet passar mycket bättre i
            opposition än det gjorde i regeringsställning. Nu har man helt
            plötsligt många förslag på hur man bör förändra det här. Eskil
            talar väldigt mycket om här och nu. När vi satt i opposition saknade
            vi verkligen detta här och nu.
          </note>
          <note>
            Eskil talar också om bränslepriser och dieselskattesänkningar.
            Det var ju faktiskt ett val 2014 som nu gör att den regering som
            nu sitter presenterar ett förslag där man sänker dieselskatten
            för jord- och skogsbruksföretagare. Det händer här och nu.
          </note>
          <note type="speaker">
            Anf. 21 ESKIL ERLANDSSON (C) replik:
          </note>
          <note>
            Herr talman! Låt mig konstatera att jag inte nämnde ordet dieselskatt
            i mitt anförande. Jag skulle ha kunnat göra det, och jag gör det
            gärna nu.
          </note>
          <note>
            Det ställningstagande som gjordes 2009 och 2010 innehöll en översyn
            år 2015 av de skatter som vi då bestämde. Den översynen har nuvarande
            regering inte gjort.
          </note>
          <note>
            I vårt budgetförslag har vi en de-facto-sänkning av dieselskatten
            med 300 miljoner. Sänkte vi några andra skatter och avgifter som
            påverkar de gröna näringarna och verksamheterna under den regeringsperiod
            som jag hade del i? Ja, vi sänkte flera som starkt påverkar. Vi
            sänkte två gånger de så kallade egenavgifterna, vi sänkte den
            allmänna arbetsgivaravgiften vid ett tillfälle och vi tog bort
            handelsgödselskatten – bara för att nämna några exempel som konkret
            och handfast påverkar lönsamheten också i de gröna näringarna
            och verksamheterna.
          </note>
          <note type="speaker">
            Anf. 22 ISAK FROM (S) replik:
          </note>
          <note>
            Herr talman! Tack för förtydligandet, Eskil! Jag tror att det
            var viktigt att göra.
          </note>
          <note>
            Eskil tillsatte ju Konkurrenskraftsutredningen. Den visar med
            all tydlighet att det finns lantbruksföretag som går väldigt bra,
            trots beteskrav och höga djurskyddskrav, och att det finns lantbruksföretag
            som går sämre.
          </note>
          <note>
            Konkurrenskraftsutredningen pekade särskilt på att man måste
            öka möjligheterna till omställning för lantbruksföretagare och
            se till att lantbruksföretagarna får tillgång till ny forskning
            och ny teknik så att de kan ställa om sin produktion.
          </note>
          <note>
            Vad är Centerpartiets förslag i dag? Är det inskränkt djurvälfärd?
            Är det sämre beteskrav? Eskils egen utredning har ju visat att
            det inte är dessa förslag som betyder något för om lantbruksföretagen
            går bra eller dåligt, utan det är andra faktorer.
          </note>
          <note type="speaker">
            Anf. 23 ESKIL ERLANDSSON (C) replik:
          </note>
          <note>
            Herr talman! Jag tackar för frågeställningarna. De är adekvata
            och viktiga.
          </note>
          <note>
            Vad gäller beteslagstiftningen säger vi att den behöver en modernisering.
            Vi måste uppdatera beteslagstiftningen. Varför? Jo, därför att
            den är ett par decennier gammal. Otroligt mycket har hänt under
            den tiden. Exempelvis är det att konstatera att på den tiden det
            begav sig, det vill säga när beteslagstiftningen kom, var åtta
            av tio kor uppbundna. I dag är förhållandet ungefär det omvända.
            Väldigt mycket har alltså hänt på det här området, varför det
            behövs en modernisering, vilket vi också har föreslagit i motioner.
          </note>
          <note>
            Forskning, utveckling och innovationer är jätteviktigt. Det var
            en viktig del som jag drev stenhårt i visionen om Matlandet Sverige
            och där vi kom väldigt långt. Men som jag sa i mitt anförande
            nådde vi inte riktigt ända fram, eftersom vi fick en annan regering
            i vårt land.
          </note>
          <note>
            En viktig sak var att vi prioriterade forskning om biomassa.
            Det var ett av Sverige prioriterat område som tillfördes extra
            medel för att vi skulle kunna nå ännu längre med den biomassa
            som vi har möjlighet att producera i vårt land.
          </note>
          <note type="speaker">
            Anf. 24 ANDERS FORSBERG (SD) replik:
          </note>
          <note>
            Herr talman! Tack för ett intressant anförande, Eskil Erlandsson!
          </note>
          <note>
            Centerpartiet verkar ha förstått att någonting håller på att
            hända. Det kanske var mot denna bakgrund som Eskil Erlandsson
            nyligen gjorde ett utspel i Expressen där han angrep oss för vår
            landsbygdspolitik. Man kan konstatera att Centerns angrepp på
            oss är ungefär som att kasta sten i glashus, för under dess tid
            i regeringsställning, 2006–2014, fortsatte ju kräftgången för
            svenskt lantbruk. Med Erlandsson som minister försvann nästan
            9 000 jordbruksföretag, medan självförsörjningsgraden stadigt
            minskade, i synnerhet vad avser den svenska köttproduktionen.
            När mjölkkrisen sedan slog till 2014 var svenska mjölkbönder alltför
            sårbara.
          </note>
          <note>
            Vi hör en viss kritik, men frågan är om ni har förstått någonting.
            Ni nämner ett antal förslag, men nu har ni chansen i opposition
            att komma med lite fria lösningar. De förslag som ni kommer med
            som ska rädda landsbygden är ytterligare satsningar på biodrivmedel
            och interventionsköp från EU. Frågan är: Är det här räddningen
            för svensk landsbygd? Jag, liksom mitt parti, anser att vi framför
            allt måste se över de skatteförslag som ligger. Där har Centern
            närmat sig en hel del av Sverigedemokraternas förslag. Men frågan
            är om Centern kommer med fler förslag eller om vi kommer att få
            se liknande förslag kring interventionsköp och biodiesel.
          </note>
          <note type="speaker">
            Anf. 25 ESKIL ERLANDSSON (C) replik:
          </note>
          <note>
            Herr talman! Att lösa momentana kriser är viktigt. Speciellt
            viktigt säger jag att det är för företag som är väldigt kapitalintensiva,
            och det är till exempel lantbruksföretagen. Där har staten ett
            speciellt ansvar.
          </note>
          <note>
            Ett sätt att lösa kriser kan vara att använda sig av de system
            som finns i den europeiska gemenskapen. Detta föreslog jag och
            mitt parti i höstas. Det är åtgärder som hjälper här och nu. Vad
            jag kan påminna mig har de under de åtta år som jag har lite speciell
            insyn i tillämpats vid fem olika tillfällen. Dessa åtgärder ledde
            till att kriserna ganska snabbt avhjälptes, därför att man använde
            sig av ett system som redan fanns. Tyvärr fick jag inte majoritet
            för mitt förslag när det prövades i riksdagens EU-nämnd. Jag hade
            önskat att så hade varit fallet.
          </note>
          <note>
            Till detta ska läggas att det behövs en generell kostnadssänkning,
            och den kan vi bidra med i politiken genom att sänka skatter och
            avgifter. De förslag som riksdagen nu är på väg att rösta igenom
            innebär ju höjda skatter och avgifter. Det kommer inte att vara
            till gagn för det svenska jordbruks- och skogsföretagandet.
          </note>
          <note type="speaker">
            Anf. 26 ANDERS FORSBERG (SD) replik:
          </note>
          <note>
            Herr talman! Jag kan konstatera att vi är ganska överens med
            varandra, framför allt när det gäller de generella kostnadssänkningarna.
          </note>
          <note>
            Låt oss först återkoppla till interventionsköpen. Där har vi
            kanske lite olika åsikter. Jag och mitt parti tror att man riskerar
            att bygga upp lager som man senare får problem med.
          </note>
          <note>
            Men det fanns också andra förslag, till exempel om att man skulle
            kunna skjuta på momsen och arbetsgivaravgiften i tre månader.
            Framför allt mjölkföretagen har ju inte något problem med momsen,
            för de har en utgående moms på 12 procent och en ingående moms
            på 25 procent. Att skjuta på skatten är snarare att bara skjuta
            på problemet. Man måste se på kostnadsdelarna nu, framför allt
            de nationella särkostnaderna.
          </note>
          <note>
            Jag hade också en fundering kring detta med svenskt biodrivmedel.
            Från Centerns sida pratar man om att det finns så stora möjligheter,
            men bara ungefär 20 procent av de biodrivmedel som används i Sverige
            i dag är av svenskt ursprung. Jag förstår faktiskt inte hur det
            kan hjälpa det svenska lantbruket.
          </note>
          <note type="speaker">
            Anf. 27 ESKIL ERLANDSSON (C) replik:
          </note>
          <note>
            Herr talman! Vad gäller biodrivmedel har vi enorma möjligheter
            i vårt land att producera detta. Det beror på att vi har mycket
            mark som är möjlig att använda för produktion av den råvara som
            biodrivmedelframställning ­ en måste ha.
          </note>
          <note>
            Jag tycker att vi ska utnyttja den möjligheten, dels för jobben,
            dels för att jag vill ha det öppna landskapet, om vi pratar jordbruket,
            men framför allt därför att det vi använder för mycket av i dag
            är en ändlig resurs. Den kommer ju att ta slut någon gång. Den
            påverkar dessutom klimatet på ett sätt som jag hoppas att vi är
            överens om att vi inte kan låta den fortsätta att göra. Men genom
            att använda förnybara resurser bidrar vi till väldigt många nyttigheter.
          </note>
          <note>
            Jag hoppas att vi i denna kammare kan enas om att nyttja den
            möjlighet som vi har i landet, för det ger oss jobb, det ger oss
            ett bättre klimat och det ger oss vårt öppna landskap.
          </note>
          <note type="speaker">
            Anf. 28 JENS HOLM (V) replik:
          </note>
          <note>
            Herr talman! När man lyssnar på Eskil Erlandsson får man känslan
            av att det är andra partier än Centerpartiet som har styrt landet
            under väldigt lång tid. Men vi har haft åtta år och därefter ett
            år till med borgerlig ekonomisk politik och med Eskil Erlandsson
            själv som ansvarig för detta viktiga politikområde.
          </note>
          <note>
            Eskil! Du sa något väldigt viktigt. Du sa: Fagra löften hjälper
            inte. Det är precis så det är. Jag tror att alla som följer den
            här debatten och andra politiska debatter vill att vi politiker
            ska leverera. Vi ska inte bara komma med fagra löften, som vi
            sedan inte lever upp till.
          </note>
          <note>
            Matlandet Sverige var din stora satsning på över 1 miljard kronor,
            som du drog igång 2008 – jag tycker att det var en intressant
            satsning. Där lovade du att 20 000 nya jobb skulle skapas i svenskt
            lantbruk. Jag läste en utvärdering för ett tag sedan. Under de
            tre första åren, mellan 2007 och 2010, när du styrde och hade
            ansvar för detta, försvann det nästan 10 000 jobb från det svenska
            lantbruket.
          </note>
          <note>
            Eskil Erlandsson! Var inte det här ett fagert löfte som du inte
            lyckades leva upp till? Eller hur många nya jobb skapades egentligen
            under Matlandet Sverige?
          </note>
          <note type="speaker">
            Anf. 29 ESKIL ERLANDSSON (C) replik:
          </note>
          <note>
            Herr talman! Jag ber väldigt mycket om att få tacka för frågeställningen.
            Detta är nämligen en synnerligen viktig frågeställning.
          </note>
          <note>
            Matlandet Sverige, som startade på sommaren 2008, gav fram till
            ut ­ värderingen gjordes – då hade man siffror fram till och med
            2012 – 9 300 jobb. Mitt löfte var att vi skulle skapa 20 000 jobb
            till år 2020. Jag är allde ­ les övertygad om att de jobben hade
            tillkommit, detta samtidigt som ratio ­ naliseringen fortsätter
            i den svenska primärproduktionen.
          </note>
          <note>
            Jag tycker att det är helt underbara siffror. Att jag fick fortsätta
            mandatperiod två med visionen om Matlandet Sverige tyder också
            på att satsningen var lyckad. Hade satsningen inte varit lyckad
            är jag alldeles övertygad om att mina kollegor i regeringen hade
            valt att lägga den peng som satsningen kostade på någonting annat.
          </note>
          <note>
            Vad var det då som vi lyckades med? Ja, vi lyckades med att,
            som jag tror att Ulf Berg förtjänstfullt redovisade tidigare,
            höja vår livsmedels ­ export betydligt. Det ger jobb, riktiga
            jobb. Vi lyckades med att få Sverige på kartan, på den internationella
            arenan, där turistverksamheten och natur ­ verksamheten fullkomligt
            exploderade, vilket är särskilt betydelsefullt för de unga människorna,
            som ofta har sitt första jobb där.
          </note>
          <note>
            Vi fick en mängd småskaliga slakterier i vårt land. Det är väldigt
            betydelsefullt för byarna där de etableras, men kanske än mer
            av betydelse för djuren och deras välfärd.
          </note>
          <note type="speaker">
            Anf. 30 JENS HOLM (V) replik:
          </note>
          <note>
            Herr talman! Jag ska säga till Eskil Erlandsson att vi i Vänsterpartiet
            tyckte att Matlandet Sverige var en intressant satsning. Vi väckte
            en mo ­ tion där vi inte avfärdade Matlandet Sverige. Men vi ville
            komplettera det med en hållbarhetsaspekt. Vi ville ha hållbara
            Matlandet Sverige. Vi tyckte att det var alltför ensidigt inriktat
            på produktion och export och att det inte togs hänsyn till den
            stora miljönytta som man också kan få ifall man ställer krav på
            till exempel biologisk mångfald, ekologisk produktion och så vi
            ­ dare.
          </note>
          <note>
            Nu säger Eskil Erlandsson att det skapades 9 300 jobb med den
            här satsningen. Jag tycker att man ska vara lite ärlig i debatten.
            Vi pratar ju om netto. Vi pratar alltså om hur många jobb det
            är ett år och jämför det med hur många det blir året därefter.
            Vi kan titta i statistiken. Vi kan titta på antalet årsarbeten
            i lantbruket. År 2007, året innan du drog i gång satsningen, Eskil,
            var 65 000 människor anställda inom lantbruket i Sverige. Tre
            år senare, 2010, var det 55 000 årsarbeten inom lantbruket. Det
            kan du själv se i statistik om jordbruket. Och det är mängder
            med tidningar som har refererat den statistiken.
          </note>
          <note>
            Hur kan du, Eskil Erlandsson, påstå att det har skapats 9 000
            nya jobb under den här tiden när det i själva verket har försvunnit
            nästan 10 000 jobb på landsbygden bara under de här tre åren?
          </note>
          <note type="speaker">
            Anf. 31 ESKIL ERLANDSSON (C) replik:
          </note>
          <note>
            Herr talman! Visionen om Matlandet Sverige handlade inte bara
            om primärjordbruket. Det är en viktig del i Matlandet Sverige,
            men det är inte helheten. Helheten består också av en förädlingsverksamhet
            som kommer efter primärproduktionen, det vi kanske i dagligt talar
            kallar för livsmedelsindustrin, som för övrigt är Sveriges fjärde
            största industrigren. Den har ökat.
          </note>
          <note>
            Jordbruket har, som jag sa i mitt första replikskifte, fortsatt
            att rationa ­ liseras, vilket ofta leder till färre sysselsatta
            – ja. Det vi måste göra för att bibehålla och helst öka antalet
            arbetstillfällen är att sänka kostnader, Jens Holm.
          </note>
          <note>
            Den första delen i din frågeställning handlade om att bygga ut
            Matlandet Sverige. Det ska jag komma ihåg till nästa gång vi får
            chansen att regera och att ta till vara den möjligheten, för jag
            tycker också att vi ska ha en hållbar livsmedelsproduktion.
          </note>
          <note type="speaker">
            Anf. 32 LARS TYSKLIND (L):
          </note>
          <note>
            Herr talman! Jag ska börja med att konstatera att riksdagen har
            avfärdat Liberalernas förslag till ekonomisk ram. Eftersom vi
            ser budgeten som en helhet kommer vi inte att delta i beslutet
            om anslagsfördelning inom detta utgiftsområde, även om vi skulle
            kunna göra det rent teoretiskt. Vi ger vår syn på fördelningen
            i ett särskilt yttrande.
          </note>
          <note>
            Budgeten är som sagt en helhet. Liberalerna har gjort ett antal
            klara och övergripande prioriteringar. Det handlar om jobb, företagande
            och sysselsättning genom sådana skattesänkningar som påverkar
            just sysselsättning, arbetade timmar och konkurrenskraft. Det
            är någonting som gynnar hela landet, både stad och landsbygd.
            Vi satsar på kunskap bland annat genom att finansiera en tioårig
            grundskola och höjda lärarlöner. Vi har förslag om liberalisering
            när det gäller arbetsmarknaden och bostadsmarknaden och inte minst
            förslag om ett stärkt försvar i dessa oroliga tider.
          </note>
          <note>
            Som jag tog upp i måndags har vi ett tydligt inslag av grön skatteväxling
            i vårt budgetförslag. Det är väl lika bra att konstatera att vi
            inom det här området öppnar för att återinföra en läckageskatt
            som riktar sig mot övergödning och kadmiuminnehållet i handelsgödsel.
            Exakt hur det ska se ut har vi inte redovisat.
          </note>
          <note>
            Vi kan se på landsbygden kontra stora befolkningscentrum. Då
            kan vi konstatera att vi i budgetförslaget har med ett regionaliserat
            reseavdrag som ska motverka de kostnadsökningar som finns i och
            med det transportbehov som man har på landsbygden – det är längre
            sträckor.
          </note>
          <note>
            Herr talman! Att Liberalerna inte höjer skatten med 32 miljarder
            innebär också att vi har 30 miljarder kronor mindre i utgifter
            än det är i regeringens förslag, där man får stöd av Vänsterpartiet.
            Då handlar det naturligtvis om att det måste göras andra prioriteringar
            och väl avvägda prioriteringar. Just inom detta utgiftsområde
            ligger Liberalerna 300 miljoner lägre jämfört med regeringens
            förslag.
          </note>
          <note>
            Det är intressant när vi diskuterar detta. Det är mycket skogs-
            och jordbruk. Det är inte så konstigt. Det har naturligtvis med
            sysselsättning på landsbygden att göra, och det har stora ekonomiska
            värden. Men vi kan också konstatera att jord- och skogsbruket
            är en del av lösningen i fråga om de klimat- och miljöutmaningar
            som vi har. På det sättet hänger den här debatten väldigt mycket
            ihop med den debatt vi hade i måndags om just detta.
          </note>
          <note>
            De areella näringarna styrs mycket av EU-politiken och de förutsättningar
            som ges där. Det kan vi naturligtvis också ha synpunkter på, och
            från Liberalernas sida kommer vi, när vi får chansen, att i de
            sammanhang ­ en fortsätta hävda att EU:s jordbrukspolitik i grunden
            måste reformeras och att samtliga direktstöd och marknadsregleringar
            över tid ska fasas ut.
          </note>
          <note>
            Från liberal ståndpunkt ser vi att frihandel, som också har lyfts
            upp i debatten här i dag, är någonting i grunden positivt, men
            att vi i Sverige ändå måste se över våra egna konkurrensvillkor.
            Företagen på landsbygden och de areella näringarna är ju ofta
            i grunden småföretag, och då handlar det om att ha en företagarvänlig
            politik där vi motverkar regelkrångel, byråkrati och höga skatter
            och avgifter. Även Eskil Erlandsson var inne på detta.
          </note>
          <note>
            J ordbruket ska i likhet med andra sektorer bära sina miljö-
            och klimatkostnader. Vi tycker också att det är viktigt att framhålla
            att när det gäller kollektiva nyttigheter som naturvård och biologisk
            mångfald måste samhället och staten vara beredda att ersätta jordbruket.
            Ett exempel hemma i Bohuslän är att våra så värdefulla mosaikmarker
            inte hade kunnat hållas öppna om vi inte betalade för detta, och
            det är naturligtvis en väldigt viktig sak att vi gör så. WWF har
            också visat angående gräsbetesprojekt att det behövs betydligt
            fler betande mular i detta land, eller i alla fall ett ökat antal,
            för att upprätthålla den biologiska mångfalden.
          </note>
          <note>
            För att tala om livsmedelsstrategin är det viktigt att vi här
            jobbar vidare med konsumentperspektivet och de svenska mervärdena.
            Jag tror nämli ­ gen att det enda sättet att ta oss framåt är
            att kunna ta betalt för dessa mer ­ värden. Det handlar om bra
            djurskydd, inte minst med den låga antibiotika ­ användningen
            som vi har i Sverige. I viss mån finns naturligtvis mer att se
            över.
          </note>
          <note>
            Om jag ska nämna skogen lite snabbt tycker vi att det viktigaste
            är att vi i fortsättningen har jämställda mål mellan produktion
            och miljö. Vi måste se den verkligt stora potential som finns
            i skogen när det gäller för ­ nybara material, kemiska produkter,
            textilier och hållbar energiproduk ­ tion. Det finns många branscher
            i Sverige som har en oerhörd kompetens på detta område, så vi
            kan bli ledande. Inte minst, med ytterligare ett exem ­ pel från
            Bohuslän, är kemiklustret i Stenungsund oerhört intresserat av
            att få del av kolatomerna i skogen i stället för från det fossila.
          </note>
          <note>
            Herr talman! Jag vill nämna en annan areell näring så att den
            inte glöms bort, nämligen fisket. För stora delar av landet är
            fisket väldigt viktigt för att upprätthålla en levande kust och
            skärgård, vilket också är en del av ett miljökvalitetsmål.
          </note>
          <note>
            Här är det helt avgörande att de framtida förändringar som ändå
            måste göras inte missgynnar detta fiske. Inte minst talar vi om
            det kustnära, småskaliga fisket som vi alltid ställer upp för.
            Regeringen har inte direkt gett några klara besked om detta.
          </note>
          <note>
            När det gäller den landningsskyldighet som nu träder i kraft
            successivt måste vi helt enkelt fortsätta göra forskningsinsatser
            för att detta ska kunna fungera bra. Det handlar om selektiva
            redskap och så vidare. Från Liberalernas sida stöder vi fullt
            ut den satsning som görs på ett nytt svenskt undersöknings- och
            forskningsfartyg. Jag tror att det är en avgörande faktor inte
            bara för fisket utan för havsforskningen över huvud taget.
          </note>
          <note type="speaker">
            Anf. 33 ISAK FROM (S) replik:
          </note>
          <note>
            Herr talman! Tack, Lars Tysklind, för anförandet!
          </note>
          <note>
            Vi har ett stort rekryteringsgap i Sverige i dag. Inte minst
            i glesbygden har vi stora problem att hitta människor till skogen
            och till trädgårdssektorn. Många mjölkföretag misslyckas också
            med generationsväxlingen.
          </note>
          <note>
            När jag nu hör Lars Tysklind prata om vikten av forskning måste
            jag ändå ställa en fråga. I det budgetförslag som Liberalerna
            har lämnat är det neddragningar på 50 miljoner på forskningen.
            Man har också neddragning ­ ar på SLU.
          </note>
          <note>
            Hur hänger det ihop med Lars Tysklinds tal om vikten av forskning?
            Är det en gammal kvarleva sedan Folkpartiets dagar då Folkpartiet
            gärna pratade om forskning och utbildning men i verkligheten gjorde
            kraftiga neddragningar på högre utbildning?
          </note>
          <note type="speaker">
            Anf. 34 LARS TYSKLIND (L) replik:
          </note>
          <note>
            Herr talman! Det är en mycket befogad och i sammanhanget ganska
            självklar fråga som Isak From ställer.
          </note>
          <note>
            Jag inledde mitt anförande med att konstatera att vi tycker att
            det är skadligt för Sverige att höja skattenivån på det sätt som
            den nuvarande regeringen föreslår med stöd av Vänsterpartiet.
            Det är alltså en prioriteringsfråga. Det är ju inte heller en
            neddragning av anslaget, utan det ligger kvar på samma nivå som
            det är.
          </note>
          <note>
            Det blir lätt att vi diskuterar den sista marginalen, men vi
            får också konstatera, vilket även Isak From vet, att det ligger
            515 miljoner till forskning inom det här området. Personligen
            och även från Liberalernas sida kan vi tycka att det väl alltid
            finns anledning att höja sådana anslag, men det har vi inte kunnat
            göra den här gången med de prioriteringar som vi har gjort.
          </note>
          <note type="speaker">
            Anf. 35 ISAK FROM (S) replik:
          </note>
          <note>
            Herr talman! Tack för inlägget, Lars Tysklind! Jag tyckte att
            den stora splittring som finns mellan de borgerliga partierna
            blev tydlig där. När man går vidare och tittar i Liberalernas
            anslagsförslag ser man ju en kraftig neddragning också till Jordbruksverket
            på 36 miljoner. Är det en del i att Liberalerna vill fasa ut EU-stöden?
            Är det därför Liberalerna nu lägger fram ett förslag om att ta
            bort pengar som förstärker jordbruksstödet så att Jordbruksverket
            ska kunna betala ut EU-stöden som är så viktiga till lantbruken?
          </note>
          <note>
            36 miljoner är ganska betydande pengar, och här ser jag en väldigt
            stor konfliktfåra mellan de borgerliga partierna. Två borgerliga
            partier pratar tydligt om behovet av att öka stöden, bidragen,
            till jordbruksföretagen, medan Liberalerna pratar om och faktiskt
            lägger fram förslag för att omöjliggöra att dessa stöd ska kunna
            betalas ut.
          </note>
          <note type="speaker">
            Anf. 36 LARS TYSKLIND (L) replik:
          </note>
          <note>
            Herr talman! Från vår sida tycker vi att även Jordbruksverket
            måste se över sin verksamhet. Att betala ut de här stöden är ändå
            en av verkets grundläggande funktioner, och vi anser – återigen
            med utgångspunkt i de prioriteringar vi gör – att detta måste
            Jordbruksverket kunna klara ändå.
          </note>
          <note type="speaker">
            Anf. 37 EMMA NOHRÉN (MP) replik:
          </note>
          <note>
            Herr talman! Tack, Lars Tysklind, för ditt anförande! Jag måste
            börja med att säga att det var väldigt bra att någon mer än jag
            tänker ta upp även de blå näringarna, och jag hoppas att det kommer
            att bli lika naturligt att tala om närfiskat som om närodlat i
            den här kammaren snart. Vi får stå på oss.
          </note>
          <note>
            Med detta sagt har jag också lite frågor liknande dem som Isak
            From nyss framförde.
          </note>
          <note>
            Liberalerna har ju länge varit de som har hållit fanan högt när
            det gäller naturvård. Lars Tysklind pratade fint om kollektiva
            nyttigheter och hur vi gemensamt måste ta vissa kostnader. Det
            står i er reservation om miljöhänsynen inom skogsbruket, alternativa
            avverkningsmetoder, ekosystemtjänster, bevarande av biologisk
            mångfald, om att slå vakt om naturvård och miljöhänsyn och om
            att de återstående gammelskogarna ska ges starkare skydd.
          </note>
          <note>
            Trots detta har ni den största nedskärningen eller skillnaden
            när det kommer till just anslaget för skog. Ni har 102 miljoner
            mindre än vad regeringen lägger. Till detta lägger ni också 50
            miljoner mindre när det kommer till forskning inom de här områdena.
          </note>
          <note>
            Hur hänger det ihop?
          </note>
          <note type="speaker">
            Anf. 38 LARS TYSKLIND (L) replik:
          </note>
          <note>
            Herr talman! Jag har redan svarat på frågan om forskningen. När
            det gäller ekosystem och naturvärden i skogen har båda parterna,
            staten och skogsägarna, ett stort ansvar i sammanhanget för att
            bevara den biologiska mångfalden. Man kan säga att företagarna
            i skogsnäringen går före. Vi kan se i alla de tidskrifter vi får
            från olika intressenter inom skogsområdet att artiklarna handlar
            om hållbarhet, långsiktighet och så vidare. Företagsamheten kommer
            att ta ett stort ansvar.
          </note>
          <note>
            Vi talar om en höjning, inte en sänkning, av anslaget. Vi anser
            att inom de prioriteringar vi gör finns inte utrymme för en höjning.
            Det kan man ha synpunkter på. Både staten och skogsnäringen har
            ett ansvar.
          </note>
          <note>
            Sedan var det frågan om kollektiva nyttigheter. Det är egentligen
            den del av EU-systemet som vi kan försvara. Det finns saker och
            ting som aldrig kan bli lönsamma. Jag tog upp mosaikmarken hemma
            i Bohuslän. Det är inget som kan bli lönsamt på en marknad. Konsumentperspektivet
            visar att det finns stora mervärden som många är beredda att betala
            för, men i grunden går det inte att få det lönsamt.
          </note>
          <note type="speaker">
            Anf. 39 EMMA NOHRÉN (MP) replik:
          </note>
          <note>
            Herr talman! Sverige har ett skogsbruk som förmodligen kommer
            att behöva bli allt intensivare. Det ska finnas förnybar energi
            och drivmedel. Det kommer att öka trycket på att få fram biomassa.
            Jag talade med ett företag i förrgår som tar fram marktäckningsduk
            av träfiber i stället för plast. Det skulle minska användningen
            av plast i jordbruket med nästan 300 000 ton. Dukarna skulle dessutom
            bli jordförbättrare. Det finns otroligt stora möjligheter inom
            skogsbruket och vad vi kan använda biomassan till.
          </note>
          <note>
            Med detta stora tryck måste vi också säkerställa att naturvärdena
            i gammelskogen också blir kvar, så att man inte har gått varvet
            runt när man har huggit ned skogen och det inte finns något kvar.
          </note>
          <note>
            Det finns i dag skogsägare som har väntat länge på ersättningar
            för frivilliga avsättningar. De har inte fått dem. Vi behöver
            förmodligen öka takten för avsättningar och köpa in skog så att
            den blir kvar när den andra skogen brukas.
          </note>
          <note>
            Är det verkligen rätt satsning att dra ned på anslaget i stället
            för att höja det?
          </note>
          <note type="speaker">
            Anf. 40 LARS TYSKLIND (L) replik:
          </note>
          <note>
            Herr talman! I grunden handlar det inte bara om anslag. Under
            alliansregeringens tid införde vi ett system med markbyte där
            vi utnyttjade statens skogsinnehav i Sveaskog. Vi har fått höra
            många vittnesmål om att skogsägarna tyckte att det var ett bra
            system.
          </note>
          <note>
            Vi besökte Västmanland för att se på brandområdet. Där hade någon
            just bytt till sig statlig skog. Det var kanske ödets ironi, men
            det lyckades man reda upp på något sätt. Just där vittnade man
            om hur bra det hade varit att man kunde föra den typen av diskussioner.
          </note>
          <note>
            Vi ska inte bara fastna i en anslagsfråga. När det gäller gammelskog
            vill jag vara tydlig med – och det framgår av vårt särskilda yttrande
            – att vi står helt bakom att det finns mycket gammelskog som vi
            måste bevara just för att den innehåller så mycket biologisk mångfald.
          </note>
          <note>
            Vi får inte heller glömma bort att skogsbruket i sig blir, precis
            som Emma Nohrén säger, allt intensivare. Det kommer också att
            ställa allt högre krav på näringarna att hålla sig med ett långsiktigt
            hållbart skogsbruk. Jag är full av tillförsikt att man ändå vidtar
            många åtgärder just med tanke på den biologiska mångfalden.
          </note>
          <note>
            Vi ska inte se ett motsatsförhållande i detta. Det stora problemet
            jag kan se är att det kommer att bli en så stor konkurrens om
            resursen skog så att vi måste kanalisera var den gör mest nytta.
          </note>
          <note type="speaker">
            Anf. 41 MAGNUS OSCARSSON (KD):
          </note>
          <note>
            Herr talman! Jag lägger fram ett särskilt yttrande till förmån
            för Kristdemokraternas budgetförslag.
          </note>
          <note>
            I de flesta diskussioner om landsbygdens utmaningar är det de
            materiella och ekonomiska värdena som debatteras flitigast. De
            är oerhört viktiga. Men det finns andra värden som också är viktiga.
            Vi kristdemokrater menar att vi har ett djupt moraliskt ansvar
            för den jord vi ärvt, det vill säga förvaltarskapstanken. Vi har
            ett ansvar som vi har ärvt av generationer tillbaka, och vi lämnar
            ansvaret vidare till våra barn och barnbarn.
          </note>
          <note>
            Ovärderliga kulturmiljöer och unika resurser i naturen får inte
            gå förlorade. Samtidigt kan inte landsbygden betraktas som ett
            museum från en svunnen tid. Det går och är nödvändigt att kombinera
            bevarande och värnande med modernitet och utveckling. Ingen av
            oss kan berätta hur framtiden kommer att se ut och vilka behov
            som kommer att vara centrala för människorna om hundra år. Vissa
            behov är dock alltid giltiga; människan behöver alltid mat för
            överlevnad, och människan behöver naturen för sitt välbefinnande.
            Detta har vi ett moraliskt ansvar att förvalta.
          </note>
          <note>
            Sveriges jordbruksföretagare bidrar konkret till det långsiktiga
            förvaltarskapet, som är en central del av kristdemokratisk ideologi.
            Jordbruket är inte vilken näring som helst. Jorden ligger där
            den ligger och kan inte flyttas utomlands. Om vi vill ha den brukad
            måste det finnas människor här i vårt land som är beredda att
            göra det, som tycker att det finns tillräckligt goda förutsättningar
            för att arbeta, bo och leva på den svenska landsbygden. Det handlar
            om ekonomiska villkor, och det handlar naturligtvis också om kommunikationer,
            service, trygghet från att utsättas för brott och allt annat som
            ger ett gott liv där man bor och verkar. Det är vi, mina politiska
            kollegor i kammaren, som kan fatta de politiska beslut som behövs
            för att detta ska vara möjligt.
          </note>
          <note>
            Herr talman! Världen står i dag inför hotande klimatförändringar,
            ökat energibehov och en världsbefolkning på väg upp mot 9 miljarder.
            Antalet människor som lider av hunger är större än någonsin.
          </note>
          <note>
            Kristdemokraterna menar att jordbrukspolitiken måste ta sin utgångspunkt
            i dessa grundläggande omständigheter, att det finns åkermark att
            bruka för livsmedelsproduktion i framtiden. Att bevara svenskt
            jordbruk är nödvändigt för försörjningstryggheten också i vårt
            land. I dag importerar vi hälften av våra livsmedel. Vad händer
            om läget i vår omvärld försämras så att importen störs eller hindras
            helt? Har Sverige beredskap för detta? Frågan måste upp på den
            politiska dagordningen.
          </note>
          <note>
            Herr talman! Jordbruket är centralt för sysselsättningen på den
            svenska landsbygden och i livsmedelssektorn. För att trygga livsmedelsproduktio
            ­ nen för framtiden måste det slås fast att den odlade jorden
            är en oersättlig och livsviktig resurs. Det är politikens uppgift
            att ge jordbruksföretagarna rimliga villkor. Det bästa sättet
            är genom generellt goda villkor för företagaren samtidigt som
            vi tar hänsyn till areella näringars särskilda karaktär.
          </note>
          <note>
            Mina vänner! Mjölken är ett av Sveriges viktigaste livsmedel
            och svarar för en femtedel av det svenska jordbrukets intäkter.
            Tyvärr har utveck ­ lingen för de svenska mjölkbönderna visat
            på en negativ trend under en längre tid. Vi vet – det är fakta
            – att fem mjölkbönder slutar varje vecka. På tio år har antalet
            mjölkbönder halverats. Priserna för mjölk ligger på bottennivåer.
            Betesmarker och hagar växer igen, för det finns inga betande ungdjur
            längre. 20 procent har vuxit igen med sly och buskar på tio år.
          </note>
          <note>
            De senaste åren har krisen förvärrats, främst till följd av utvecklingen
            i Ukraina och bojkotten av europeiska mejeriprodukter från Rysslands
            sida. Den dystra bilden måste nu vändas till framtidstro bland
            de svenska bönderna och övriga landsbygdsbor. Vi måste skapa lika
            villkor mellan svenska och andra europeiska bönder.
          </note>
          <note>
            I början av detta år hade vi kristdemokrater Mjölkens dag här
            i riksdagen. Förresten blir det en uppföljning den 14 januari
            nästa år. Ca 90 mjölkbönder kom hit från hela Sveriges land och
            berättade sina historier om att vara mjölkbönder i den tuffaste
            tiden i mannaminne. Deras berättelser berörde på djupet. Det var
            på riktigt. Många hade redan gett upp, och många kanske tvingas
            ge upp. Tusentals arbetstillfällen kommer att kunna försvinna.
            Det kan gå riktigt illa om detta får fortsätta. För att möta krisen
            för mjölksektorn har Kristdemokraterna föreslagit att mjölkbönderna
            årligen ska få 1 000 kronor per ko för de merkostnader som svensk
            mjölkproduk ­ tion har i jämförelse med andra EU-länder.
          </note>
          <note>
            Det är lätt att tro att mjölkkrisen är över. Pengar kommer från
            EU och från staten, och därmed är det väl ganska bra, kan man
            lätt tro. Tänk om det vore så väl! Vet ni vad mjölkpriset är i
            dag? Jag ringde en mjölkbonde i Ödeshög i morse. Han var i sin
            ladugård och mjölkade korna. Jag frågade vad mjölkpriset är i
            dag. Han svarade att det är 2,67 per kilo mjölk, om det inte blir
            något avdrag för exempelvis fel på mjölken. När man räknar med
            pengarna från EU och staten är priset uppe i ungefär 2,71 – 2,72.
            Men för att bonden ska kunna klara sig med näsan över vattennivån
            vet vi alla att bonden borde ha 3,60 – 3,70 per kilo mjölk.
          </note>
          <note>
            Under mina resor runt i Sveriges land hör jag samma sak. Mjölkbönderna
            säger: Vill ni politiker ha mjölkproduktion kvar i landet måste
            det märkas i våra plånböcker. Annars kommer vi att försvinna.
          </note>
          <note>
            Vi har chansen, mina vänner, att göra skillnad för Sveriges mjölkbönder
            och vår landsbygd. Vi i Kristdemokraterna vill göra det. Jag yrkar
            bifall till Kristdemokraternas budgetförslag.
          </note>
          <note type="speaker">
            Anf. 42 ISAK FROM (S) replik:
          </note>
          <note>
            Herr talman! Jag tackar Magnus Oscarsson för anförandet och det
            brinnande engagemanget för mjölkböndernas situation. Under de
            åtta år då den borgerliga alliansen hade regeringsmakten saknade
            vi ledamöter som Magnus Oscarsson här i riksdagen. Då såg vi ingenting
            av några arrangemang som Mjölkens dag och så vidare.
          </note>
          <note>
            I allt väsentligt är Kristdemokraterna ett konservativt borgerligt
            parti som motsätter sig alla former av bidrag. Kristdemokraterna
            jobbar traditio ­ nellt utifrån gåvoprincipen, i vart fall när
            det gäller välfärden. Men för jordbrukssektorn har man nu anammat
            bidragspolitiken. Nu har man lagt fram ett förslag på 340 miljoner
            eller 1 000 kronor per ko i extra kostnads ­ ersättning. Har det
            på något sätt undgått Kristdemokraterna att vi är med i EU och
            att ett sådant här stöd är att jämställa med ett statsstöd? Är
            det någonting som Magnus Oscarsson och Kristdemokraterna i opposition
            över huvud taget bryr sig om?
          </note>
          <note type="speaker">
            Anf. 43 MAGNUS OSCARSSON (KD) replik:
          </note>
          <note>
            Herr talman! Jag tackar Isak From för frågan. Det är som han
            säger – vi har haft åtta år då vi suttit i regeringen och försökt
            göra vad vi kunnat. Men man vill alltid göra ännu mer. Den verkliga
            krisen inträdde under 2014. Det har varit väldigt tuffa år för
            mjölkbönderna under 2014 och framför allt 2015. Och krisen blir
            inte mindre. Vi märker, som jag sa i mitt huvudanförande, att
            krisen fortsätter. Mjölkbönder har det oändligt tufft och svårt.
            Gör vi ingenting utan bara låter detta vara kommer vi att se en
            förlorad generation. Vi kommer att se väldigt många mjölkbönder
            försvinna.
          </note>
          <note>
            Vi var på ett seminarium i morse där författaren Malin Sundin
            talade om situationen för mjölkbönderna. När man lyssnar på hennes
            historia förstår man att massor av mjölkbönder kan komma att ge
            upp för att det inte funkar att bedriva mjölkproduktion i vårt
            land. Då kan man säga att det är gott så – eller så gör man någonting
            för att försöka förbättra för Sveriges mjölkbönder.
          </note>
          <note>
            Kristdemokraternas förslag är inte det enda tänkbara. Det går
            säkert att lägga fram andra förslag. Men vi tycker att vi måste
            göra någonting för att förbättra för mjölkbönderna. Vi kan inte
            bara stå och titta på och säga ”det var väl tråkigt”. Vi lägger
            fram förslaget. Det är klart att vi kan verka för detta i EU.
            Det är oändligt viktigt att vi gör någonting och vill göra skillnad.
          </note>
          <note type="speaker">
            Anf. 44 ISAK FROM (S) replik:
          </note>
          <note>
            Herr talman! Jag tackar Magnus Oscarsson för svaret. Magnus Oscarssons
            retorik innebär att man släpper upp för fri subvention av jordbrukssektorn
            bland övriga EU-länder. Men det är ju det som vi konsekvent har
            motarbetat oavsett regering ända sedan vi gick in i EU. Det ska
            vara ordning och reda bland jordbruksstöden.
          </note>
          <note>
            Det jag ser nu är en totalsplittring bland de borgerliga partierna.
            Å ena sidan har vi Moderaterna och särskilt Liberalerna, å den
            andra Kristdemokraterna och Centerpartiet. De står precis mot
            varandra. De n ena sidan vill ha nedskärningar av stöden, de andra
            vill ha ökade bidrag.
          </note>
          <note>
            Är det inte så att vi måste jobba utifrån att jordbrukarna och
            bönderna faktiskt ska få betalt för det de säljer? I dag är det
            brist på bland annat mjölk, grädde och crème fraiche-produkter,
            men är det så att pengarna går till jordbrukarna och bönderna?
            Nej, så är det inte. Pengarna hamnar i handeln. Bönderna och jordbrukarna
            försöker vi stötta genom livsmedelsstrategin – som jag kommer
            att prata om sedan – så att pengarna går till dem som producerar.
          </note>
          <note>
            Jag tror att alla här är överens om att vi inte vill ha mer subventioner
            som ska läggas på skattebetalarna. Det gäller särskilt de borgerliga
            partier ­ na. Vi vill att marknaden ska bära sig själv. Men just
            i den här frågan viker Kristdemokraterna av och föreslår gigantiska
            nya stöd , som dessutom är helt olagliga och inte ens genomförbara.
          </note>
          <note type="speaker">
            Anf. 45 MAGNUS OSCARSSON (KD) replik:
          </note>
          <note>
            Herr talman! Jag tackar Isak From för repliken. Det är bra att
            vi för en diskussion om detta. Jag hoppas att det bara är början
            på en diskussion om mjölkböndernas situation. Det är jättebra
            att Isak From, Socialdemokraterna, Miljöpartiet och regeringen
            tittar på det här. Jag vet att ni har gjort det. Vi vet också
            att lite pengar faktiskt har kommit fram. EU har lagt 73 miljoner,
            och lika mycket har staten lagt. Det är bra. Men det är inte tillräckligt.
          </note>
          <note>
            Det behövs ett engagemang för att vi ska ha kvar en produktion
            i landet, för att vi ska kunna säga till våra barn, till kommande
            generationer, att vi har en mjölkproduktion i landet, att det
            finns mjölk att tillgå som är svensk. Det är oerhört viktigt.
          </note>
          <note>
            Det närmar sig jul, Isak From. Det är bara några dagar till julafton.
            Du ska få en present av mig, en bok med titeln Spilld mjölk .
            Den ska du läsa i jul och så kan vi, när vi träffas efter nyår,
            fortsätta att diskutera situationen för svenska mjölkbönder. Det
            gäller inte bara det som varit, utan också det som sker just nu.
            Gör vi ingenting fortsätter det. Låt oss diskutera frågan på Mjölkens
            dag den 14 januari.
          </note>
          <note type="speaker">
            Anf. 46 ANDERS FORSBERG (SD) replik:
          </note>
          <note>
            Herr talman! Tack, Oscarsson, för ett intressant anförande! Det
            är intressant att höra att Sverigedemokraterna och Kristdemokraterna
            ligger nära varandra. Oscarsson nämner likvärdiga villkor och
            tar upp förslaget om betesersättningen. Från vår sida ser vi det
            som väldigt positivt att det finns fler partier som lägger fram
            förslag som liknar Sverigedemokraternas.
          </note>
          <note>
            Man kan alltid diskutera finansieringen. Vad jag förstår finansierar
            Kristdemokraterna betesersättningen helt eller åtminstone till
            viss del genom att ta pengar från landsbygdsprogrammet. Vi väljer
            att skjuta till nya pengar. Betesersättningen är intressant, för
            jag tror att vi måste testa systemen. I Sverige är vi alldeles
            för rädda för överförmyndaren EU. Jag tror att vi har stora möjligheter
            att genomföra dem. Det var en kommentar i den delen.
          </note>
          <note>
            Min fråga gäller dieselskatten. Jag tror inte att det undgått
            Oscarsson att vi är ungefär värst i klassen sett i ett europeiskt
            perspektiv. Frågan är vad KD vill. Vill Kristdemokraterna närma
            sig Europa, eller till och med Danmark? Kommer det att finnas
            en vilja? Kommer det konkreta förslag i framtiden? Det vore intressant
            att få veta.
          </note>
          <note type="speaker">
            Anf. 47 MAGNUS OSCARSSON (KD) replik:
          </note>
          <note>
            Herr talman! Tack, Anders Forsberg, för frågan! Det är intressant
            att ni tar upp beteskravet, Anders Forsberg, för jag har inte
            riktigt förstått hur ni tänker där. Är ni med på att modernisera
            betesersättningen?
          </note>
          <note>
            Många gånger fastnar vi i hur det var förr genom att vi kanske
            ser på gamla tv-filmer. Vi som växte upp med Emil i Lönneberga
            har framför oss en bild av hur det ser ut med den delen av produktionen.
            Men beteskravet kom till för 30 år sedan, och mycket har hänt.
            Det är klart att det måste ses över.
          </note>
          <note>
            Min fråga går tillbaka till dig, Anders. Jag vill ha klarhet
            i, och passar på att fråga, hur ni ser på beteskravet. Är ni med
            på att se över det? Finns det något som Sverigedemokraterna vill
            göra på den punkten?
          </note>
          <note type="speaker">
            Anf. 48 ANDERS FORSBERG (SD) replik:
          </note>
          <note>
            Herr talman! Ja, det var en passning tillbaka. Jag ställer väl
            frågan om dieselskatten igen, för jag skulle gärna vilja ha en
            liten utläggning om dieselskatten från Kristdemokraternas sida
            beträffande viljan och möjligheterna.
          </note>
          <note>
            Vad gäller beteslagstiftningen som sådan, som jag tog upp i mitt
            anförande och också till viss del har nämnt i replikskiftena,
            tror jag att det är viktigt att se över beteslagstiftningen för
            att modernisera den. Däremot står vi fortfarande kvar vid den.
            Vi anser att det är viktigt att det finns betande djur. De värdena
            bidrar till ett öppet landskap och till biologisk mångfald.
          </note>
          <note>
            Eftersom jag har den bakgrund jag har är jag väl medveten om
            att mjölkproduktionen som sådan är förenad med en hel del merkostnader.
            Den lagstiftning vi har gör att det blir svårt att få betalt för
            dessa merkostnader.
          </note>
          <note>
            Jag skickar tillbaka frågan. Utveckla den gärna.
          </note>
          <note type="speaker">
            Anf. 49 MAGNUS OSCARSSON (KD) replik:
          </note>
          <note>
            Herr talman! Tack, Anders Forsberg! Det är viktigt att få det
            klargjort, för jag märker när jag diskuterar med mjölkbönder ute
            i landet att många undrar vad Sverigedemokraterna tycker. De undrar
            om Sverigedemokraterna förstår deras vardag eller om de bara talar
            om det i riksdagen och sedan lägger fram någonting annat. Det
            är viktigt att du sa att ni är för någon form av modernisering.
            Ändå vill ni inte förändra på djupet. Det tycker jag är en brist.
            Det är viktigt att vi kan diskutera frågan i Sveriges riksdag.
            Det är vettigt.
          </note>
          <note>
            Vad gäller frågan om dieselskatten vill jag säga att vi självfallet
            vill se en förändrad dieselskatt. I vårt budgetförslag har vi
            sträckt oss så långt att vi vill ge alla lantbrukare kompensation
            för höjningen. Vi sänker alltså dieselskatten för lantbrukarna.
            Det tycker vi är viktigt. På sikt skulle vi naturligtvis vilja
            göra mycket mer om pengarna fanns, för det är en orättvisa.
          </note>
          <note>
            Det är viktigt att se över alla kostnader som Sveriges mjölkbönder,
            och bönder över huvud taget, har i vårt land. Det är kostnader
            som kanske bara finns här. De måste ses över, och jag hoppas att
            vi längre fram kan lägga fram fler sådana förslag.
          </note>
          <note type="speaker">
            Anf. 50 ISAK FROM (S):
          </note>
          <note>
            Herr talman! Vi debatterar i dag utgiftsområde 23. Jag var mycket
            frustrerad när jag förra året stod i talarstolen och visste att
            oavsett vad jag sa skulle den nya majoriteten tillstyrka den borgerliga
            budgeten, den majoritet som då fick stöd av Sverigedemokraterna.
            Nu känns det mycket bättre. För mig som småbrukarson från Västerbottens
            inland känns det stort att stå här och presentera en politik för
            ny framtidstro i hela landet.
          </note>
          <note>
            Jag vill till att börja med yrka bifall till utskottets förslag
            i betänkandet och avslag på motionerna.
          </note>
          <note>
            S-MP-regeringen i samarbete med Vänsterpartiet ser fördelningen
            inom utgiftsområde 23 som en del i budgetpropositionens förslag
            som helhet. Ett område kan inte ses avskilt från ett annat, utan
            allt hänger ihop – utbildning, arbetsmarknad, näring, miljö, infrastruktur,
            sjukvård och inte minst migration. Allt det hänger dessutom ihop
            med att de areella näringarna ska må bra och kunna utvecklas.
          </note>
          <note>
            Det kommer glädjande rapporter om att kräftan i Västerhavet ökar
            och att fisket återigen kan öka ganska kraftigt. Det kommer också
            rapporter om att fler laxar kan gå upp i våra älvar och åar tack
            vare de insatser som har gjorts. Sven-Erik Bucht ber att få hälsa
            till utskottet från Bryssel och önska god jul. Han hade gärna
            varit här och debatterat i dag, men fiskeförhandlingarna om framför
            allt Västerhavet har dragit ut på tiden.
          </note>
          <note>
            Herr talman! Jag brukar fiska gädda med mina barn; särskilt den
            yngste sonen är väldigt intresserad av det. I somras ville jag
            utveckla det lite grann, så vi åkte till Byskeälven för att fiska
            lite öring eller kanske någon lax. Där träffade jag tysken Hermann.
            Hermann är från Berlin och brukar varje år åka till norra Sverige
            för att fiska. Han var lite kluven. Han sa att fisket blir bättre
            och bättre, men tågen går inte och lanthandeln och annan samhällsservice
            har försvunnit. Han undrade vad politikerna i det här landet egentligen
            har för politik, om de inte ser möjligheterna. Jag skruvade lite
            på mig och sa att nu har vi en ny regering som ser möjligheterna
            och har ambitionen att vända utvecklingen. Men jag sa också att
            regeringen är fullt medveten om uppförsbacken.
          </note>
          <note>
            Varför berättar jag det? Jo, för det är min övertygelse att det
            är nyckeln till att landsbygden ska kunna överleva. Urbaniseringen
            har varit stark i vårt land, och vi är medvetna om att Socialdemokraterna
            och alla tidigare regeringar, oavsett färg, bidragit till den
            urbanisering som varit stark i vårt land.
          </note>
          <note>
            Men tiderna förändras och regeringsskiften sker. S-MP-regeringen
            har många djärva mål som satts upp för att hejda den arbetslöshet
            och negativa utveckling som vi fick ärva från den borgerliga regeringen.
            Nu jobbar vi med att vända utvecklingen på alla områden, inte
            minst gäller det landsbygden. Det är på landsbygden den tidigare
            borgerliga regeringens jobbmisslyckande syns tydligast. Som jag
            sagt i replikskiftena har vi ett rekryteringsgap. Folk söker inte
            de lediga jobb som faktiskt finns. Det finns många lediga jobb
            även inom de areella näringarna.
          </note>
          <note>
            Vi har sagt det tidigare och kommer att säga det igen: Sverige
            har väldigt goda tillgångar när det gäller naturresurser. Vi har
            en livsmedelsproduktion med mycket hög kvalitet, och vi har skogen:
            Det är förnybara motorer för hela landet. Vi har tagit tre viktiga
            initiativ för stimulera jobben i de gröna näringarna: livsmedelsstrategin,
            det nationella skogsprogrammet och en parlamentarisk beredning
            för hela landsbygden.
          </note>
          <note>
            Marianne kommer senare att ta upp livsmedelsstrategin särskilt.
            Låt mig dock säga att det är fler varumärken än Västerbottenost
            och Kalixlöjrom som det här landet kan exportera, och det är vad
            livsmedelsstrategin handlar om, förutom att få upp kvalitetsmaten
            på våra svenska köksbord.
          </note>
          <note>
            Det är en svår konkurrenssituation nu, inte minst för mjölkbönderna.
            Därför föreslår regeringen nu tydligt att jord- och skogsbruket
            ska kompenseras för föreslagna höjningen av dieselskatten. Det
            är en satsning på 199 miljoner. Men vi kan konstatera att detta
            inte riktigt räcker, utan vi föreslår ytterligare 100 miljoner
            kronor. Jag kan garantera att vi ser mycket allvarligt på det
            som händer i mjölksektorn i Sverige. Regeringen och särskilt Sven-Erik
            har ägnat mycket arbetstid och engagemang åt denna fråga det senaste
            året.
          </note>
          <note>
            Vi höjer det nationella stödet till lantbrukare i Norrland. Vi
            ger Jordbruksverket de viktiga resurser de behöver för att kunna
            betala ut stöd i tid. Efter att budgeten blev klar har vi också
            beslutat att 96 miljoner, varav 76 miljoner från EU och 20 miljoner
            från nationella medel, kommer att kunna betalas ut. Under 2016
            kommer vi att betala ut ytterligare 56 miljoner av nationella
            medel till företagen. Det blir alltså 150 miljoner totalt.
          </note>
          <note>
            Jag ska säga något om skogen också. I måndags diskuterade vi
            ju särskilt klimatavtalet, som är väldigt viktigt, och där är
            skogen en nyckelfaktor.
          </note>
          <note>
            Ibland rörs begreppen i debatten ihop. Det framstår ibland som
            om vi har en avskogning. Det har vi inte i Sverige. Det som sker
            i Amazonas, Indonesien och Afrika ska inte jämföras med vad som
            sker i vårt land. Här i Sverige är skogen redan inne i ett brukat
            system. I och med detta har vi ungefär lika mycket skog i alla
            åldrar som går att skörda varje år, och det gör att skogen kan
            göra nytta hela tiden.
          </note>
          <note>
            Och till dem som säger att skogen inte räcker till vill jag säga
            att den här regeringen kan visa att det inte stämmer. Vi kan satsa
            på både det industriella skogsbruket och på att skydda skog. Vi
            klarar båda dessa åtaganden. Vi klarar detta, för det är viktigt
            för kommande generationer.
          </note>
          <note>
            Därför är regeringens satsning på arbetet i det nationella skogsprogrammet
            så viktigt. Vi tror på samverkan. Därför har regeringen också
            genomfört dialogprocesser runt om i landet med alla intresseorganisationer.
            Det är viktigt för att få en bred acceptans för skogspolitiken.
          </note>
          <note>
            Det finns en sak jag är orolig över och en utveckling som jag
            vill varna för. GS-facket visade nyligen att migrantarbetare ännu
            en gång har farit illa och utnyttjats i Sverige under slavliknande
            förhållanden.
          </note>
          <note>
            Politik hänger samman. Därför är ett huvudentreprenörsansvar
            så viktigt också för skogen. I skogen finns också viltet – viltstammar
            som i Sverige är stabila och växande. Det är en resurs som måste
            förvaltas långsiktigt.
          </note>
          <note>
            Viltköttet är en viktig och klimatsmart resurs som ska utnyttjas
            mer. Inte minst måste vi alla jobba för att ha mer viltkött på
            våra köksbord.
          </note>
          <note>
            Ingen kunde vara gladare än jag när regeringen nu presenterade
            ett förslag om fjälljakten. I och med detta bockar regeringen
            av ett vallöfte. Det är en fråga som vi har drivit i opposition
            och som utskottet också gett ett tillkännagivande om. Nu hoppas
            vi att så många som möjligt svarar på remissen, så att Jordbruksverket
            kan få ändra föreskrifterna.
          </note>
          <note>
            Det är också viktigt att regeringen nu orkar ta sig an en samlad
            viltförvaltning. Det är dags att vi går från enskilt bevarande
            till bevarandeplaner och en samlad viltförvaltning där hänsyn
            tas till vad markerna faktiskt orkar bära.
          </note>
          <note>
            Jag ska avsluta som jag började. Det gäller att se politiken
            som en helhet. Vi har ett stort rekryteringsgap i Sverige i dag,
            inte minst i glesbygden. Därför innebär migrationen också en stor
            möjlighet att lyfta svensk landsbygd.
          </note>
          <note>
            Jag är glad över att vi nu har en regering som ser mångfald som
            en tillväxtfaktor. Det är viktigt.
          </note>
          <note>
            Slutligen vill jag citera den tidigare statsministern Göran Persson,
            som i ett av sina tal om det gröna folkhemmet sa: Jordbruket är
            en grön framtidsbransch. Skogen är vår största solfångare. Det
            tycker jag är en bra ledstjärna för den här debatten.
          </note>
          <note>
            Jag vill avsluta med att önska herr talmannen och ledamöterna
            god jul och gott nytt år. Jag beklagar att jag drog ut på tiden.
          </note>
          <note>
            (Applåder)
          </note>
          <note>
            (ANDRE VICE TALMANNEN: Tack för det! Jag vill på förekommen anledning
            påminna alla om den överenskommelse som talmannen har gjort med
            gruppledarna om sex minuters anförande.)
          </note>
          <note type="speaker">
            Anf. 51 ULF BERG (M) replik:
          </note>
          <note>
            Herr talman! Jag tänkte börja med att gratulera till detta med
            fjälljakten. Jag är den förste att erkänna att jag tycker att
            den socialdemokratiska regeringens förslag är betydligt bättre
            än det beslut som alliansregeringen fattade, som ju ställde till
            det. Då har vi klarat ut det.
          </note>
          <note>
            I övrigt hittar jag inte mycket positiva förslag från Socialdemokraterna.
            Därför vill jag ställa en fråga om dieselskatten. Man får viss
            kompensation. Det görs av med ungefär 400 miljoner liter diesel
            i jord- och skogsbruket. Av dem går 170 miljoner till skogen och
            resten till jordbruket. Av jordbrukets del går kanske ca 20 procent
            till mjölkbönder. Man träffar alltså inte mjölkproduktionen särskilt
            bra, men samtidigt är det för branschen värdefullt i konkurrenshänseende.
          </note>
          <note>
            Men de höjda dieselskatterna kommer ju att slå mot transporter
            av skogsprodukter. De hör inte till dem som återbetalning av skatt,
            utan åkerierna får i stället en ökad kostnad. Just nu ser vi sänkta
            drivmedelspriser, men det sker också internationellt och är något
            som också konkurrenterna tar del av. Totalt sett blir det alltså
            en ökad kostnad.
          </note>
          <note>
            Eftersom detta inte räcker fortsätter man från S, V och MP att
            vilja införa en kilometerskatt om 14 kronor per mil. Det blir
            280 000 – 300 000 till per år för en timmerbil som går runt 20
            000 mil per år. På vilket sätt är detta en förbättring? Hur skapar
            man jobb i skogen med den skattechock som S-regeringen föreslår
            nu och på sikt?
          </note>
          <note type="speaker">
            Anf. 52 ISAK FROM (S) replik:
          </note>
          <note>
            Herr talman! Tack, Ulf Berg, för frågorna!
          </note>
          <note>
            Vi kan nu se att vi har en regering som går från ord till handling.
            Trots att vi nu har de lägsta bränslepriserna på många år föreslår
            vi, till skillnad från den borgerliga alliansregeringen, att jord-
            och skogsbruksföretagen kompenseras för den skattehöjning vi föreslår,
            och kompensationen blir större än skattehöjningen. Det som är
            viktigt att ha med sig är hur vi ska motivera fler företagare
            att satsa på förnybara bränslen. Är det genom att göra fossila
            bränslen så billiga som möjligt? Vi tror inte det.
          </note>
          <note>
            Vi tror att förnybara bränslen är en tillväxtfaktor för skogen.
            Det är viktigt för skogsägarna och skogsföretagen att vi kan utvinna
            fler produkter ur skogen.
          </note>
          <note>
            Nu lyfter Ulf Berg in också lastbilsskatten, där det faktiskt
            inte finns något färdigt förslag på riksdagens bord att ta hänsyn
            till, utan det är bara antaganden. Vad vi kan konstatera är detta:
            I de mätningar som är gjorda i till exempel Småland är ungefär
            hälften av lastbilarna som åker omkring utländska. Ska de vara
            med och betala för det vägunderhåll och det slitage som sker på
            svenska vägar? Är det rimligt? Om det är rimligt kanske de även
            ska vara med och betala på ett eller annat sätt. Den nya S-MP-regeringen
            kommer tillbaka med ett förslag till Sveriges riksdag, men det
            är som sagt inte klart.
          </note>
          <note type="speaker">
            Anf. 53 ULF BERG (M) replik:
          </note>
          <note>
            Herr talman! Jag tycker att Isak From är lite vårdslös med sanningen
            och använder ett argument som är helt felaktigt, att kilometerskatten
            ska komma åt de utländska åkarna. Enligt min uppfattning är det
            snarare precis tvärtom. Det ökar bara lönsamheten i att lura systemet.
            Höjda dieselskatter och liknande träffar sällan de åkarna. De
            har sin egen diesel med sig från de länder som de kommer ifrån,
            och det är inte alltid bästa kvalitet. Detta kommer att försämra.
          </note>
          <note>
            Jag frågar än en gång: Hur många jobb får man när man inför kilometerskatten?
            Det är också något där man hänvisar till att vi skulle få bättre
            vägar. Men statsministern och finansministern har väl varit mycket
            tydliga med vad de 4 miljarder som man räknar med att få in ska
            användas till. De är till att bygga snabbjärnvägar. Norrlands
            inland och vi som bor utanför de stora städerna ska alltså vara
            med och finansiera att de som bor i kungliga huvudstaden snabbt
            kan åka till Göteborg och eventuellt också till Malmö. Men nu
            håller det på att bli ännu dyrare, så från regeringens sida kanske
            man behöver fundera över att ta ut en ännu högre kilometer ­ skatt.
          </note>
          <note>
            Kilometerskatten är ett otroligt hot mot de bygder som jag kommer
            från och borde vara det även där Isak From kommer från, det vill
            säga där det finns långa avstånd och där det behövs jobb ute i
            bygderna för att människorna ska kunna bo kvar men där produkter
            ofta måste transporteras till marknader.
          </note>
          <note>
            Jag är otroligt rädd för att funderingar runt investeringar och
            annat kommer att gå i stå i avvaktan på att det kommer ett förslag.
            När man funderar över att investera kanske man gör det närmare
            de stora tätorterna. Det kommer att slå hårt på oss som bevakar
            de platser där det inte bor lika många människor.
          </note>
          <note type="speaker">
            Anf. 54 ISAK FROM (S) replik:
          </note>
          <note>
            Herr talman! Ulf Berg kommer här igen med en mängd antaganden.
            Vi kan fråga Ulf Berg: Hur många jobb tror du kan skapas om vi
            får fler bioraffinaderier i Sverige som kan producera förnybara
            bränslen? Hur många jobb skapas det om företagen kan anställa
            skördarlag som tar hand om groten i stället för att avskeda dem?
            Hur många jobb kan vi skapa om transporterna börjar fungera? Det
            är det som S-MP-regeringen nu föreslår och som ligger i ett annat
            anslag inom infrastrukturen. Det är underhåll av de kraftigt eftersatta
            järnvägsinvesteringar som har varit under många år i Sverige.
          </note>
          <note>
            Företag måste oavsett brans ch välja lastbilstransporter för
            att järnvägen inte fungerar. Det är sådana diskussioner som vi
            måste ta. Hur ska de här varorna, det här timret, det här virket,
            de här jordbruksprodukterna både produceras och transporteras?
            Vi måste se detta som en utveckling och kunna ta steg framåt.
            Vi kan inte stå kvar och stampa på samma ställe, speciellt inte
            när vi har de lägsta bränslepriserna på många år. Då gör den här
            regeringen ett tydligt ställningstagande och sänker dieselskatten,
            bränsleskatten för jord- och skogsbruksföretagare.
          </note>
          <note type="speaker">
            Anf. 55 ANDERS FORSBERG (SD) replik:
          </note>
          <note>
            Herr talman! Jag får tacka för föredragningen från Isak From.
          </note>
          <note>
            Det är glädjande att regeringen valde att höja återbeta lningen
            av dieselskatten till 1, 70 kronor. Ett av restalliansens kanske
            lite mindre goda eftermälen är väl att man lät det gå åt det hållet.
            Jag är glad att man väljer att återställa den. Men man väljer
            samtidigt att höja skatten på diesel och bensin, så det man ger
            med ena handen tar man tillbaka med den andra, trots vallöften.
          </note>
          <note>
            Det var tidigare en debatt om livsmedelsförsörjningen och den
            utveck ­ ling som är på landsbygden. Där kan jag känna en viss
            oro utifrån jordbruket och skogsbruket. Hur ser man från Socialdemokraternas
            sida på jordbruket? Ser man det som en verksamhet som vi ska vidareutveckla
            i Sverige? Vad är man i så fall beredd att göra? Är man beredd
            att ta ett helhetsperspektiv på frågan? Man talar väl om den nya
            livsmedelsstrategin. Men vi har verkligen inte sett något i nuläget,
            och det ska bli högst intressant att se.
          </note>
          <note>
            Jag har två konkreta frågor. Den ena gäller djurskyddslagstiftningen.
            Det finns uppgifter om att det kommer en proposition i vår. Då
            undrar jag: Hur ser Isak From på djurskyddslagstiftningen? Är
            målen eller medlen de viktigaste?
          </note>
          <note>
            Det andra handlar om skogsvårdslagstiftningen. Behöver skogsägarna
            känna oro inför inskränkningar i skogsbruket, som man kanske gör
            med den regering som sitter i dag?
          </note>
          <note type="speaker">
            Anf. 56 ISAK FROM (S) replik:
          </note>
          <note>
            Herr talman! Tack, Anders Forsberg, för frågorna! Jag tycker
            att det är viktiga frågor.
          </note>
          <note>
            Jag tror att svensk djurskyddslagstiftning vilar på stark tradition.
            Djurskyddslagstiftningen är grunden för att konsumenterna ska
            välja kvalitet och välja våra produkter. Det finns anledning att
            se över vissa delar i djurskyddslagstiftningen, och den här regeringen
            återkommer till riksdagen med förslag på hur vi vill göra.
          </note>
          <note>
            När det gäller skogsvårdslagstiftningen kan vi se att vi har
            levt med en socialdemokratisk skogsvårdslagstiftning under många
            år. Under de många år som vi har haft den skogsvårdslagstiftning
            som vi har har skogen vuxit till. Det växer mer än vi tar ut.
          </note>
          <note>
            Det vi vill titta på är de förhållanden där vi tydligt kan se
            att det har blivit fel, att det har skett något som inte är bra.
            Olika ägare, entreprenörsföretag, skogsföretag och uppköpare kan
            skylla på varandra. Här måste det ske ett klargörande av vem som
            är skyldig. Det är särskilt viktigt för skogsägaren att skogsägaren
            får veta att han inte blir dömd om entreprenadföretaget begår
            en missgärning på hans mark. Det är de delarna som vi tycker är
            särskilt viktigt att reda ut.
          </note>
          <note>
            För skogsägarnas skull vill vi ta reda på vem som faktiskt är
            ansvarig. Det är inte rimligt att en skogsägare som säljer sin
            skog till ett skogsföretag som utan skogsägarens vetskap anlitar
            en entreprenör kan bli ålagd böter eller kanske ännu mer.
          </note>
          <note type="speaker">
            Anf. 57 ANDERS FORSBERG (SD) replik:
          </note>
          <note>
            Herr talman! Det var två frågeställningar som jag hade. Det är
            ändå glädjande att man nämner detta med djurskyddslagstiftningen.
            Jag förstår att det är ganska svårt att från Isak Froms sida i
            förväg gå in på förslagen, men det handlar mer om en inställning,
            hur man ser på detta från Socialdemokraternas sida.
          </note>
          <note>
            Jag nämnde frågorna om både djurskyddslagstiftningen och skogsvårdslagstiftningen
            därför att man i regeringen trots allt sitter ihop med ett parti
            som inte direkt definieras som landsbygdsvänligt, i alla fall
            inte enligt majoriteten av dem som bor på landsbygden. Det finns
            förslag som regeringen har lagt som känns ganska oroande.
          </note>
          <note>
            Hur ser man från Isak Froms sida på beteslagstiftningen? Vi har
            haft den frågan uppe tidigare. Hur man ser man som regeringsparti
            på den frågan? Behövs det en reformerad beteslagstiftning? Det
            vore ganska intressant i så fall.
          </note>
          <note type="speaker">
            Anf. 58 ISAK FROM (S) replik:
          </note>
          <note>
            Herr talman! Jag inledde med att säga att vi tycker – och verkligen
            vill trycka på – att svensk djurskyddslagstiftning vilar på en
            lång tradition och en stabil grund. Det gör även beteskravet.
            Det är mycket viktigt. Jag tror att det blir svårt att saluföra
            Bregott och svensk mjölk om man inte kan visa betande kor på gröna
            ängar.
          </note>
          <note type="speaker">
            Anf. 59 ESKIL ERLANDSSON (C) replik:
          </note>
          <note>
            Herr talman! Jag vill börja med att gratulera oss alla till att
            vi har rönt framgångar på fiskets område. Jag tycker att det är
            viktigt för den biologiska mångfalden. Det är viktigt för de verksamheter
            som finns inom och runt fisket.
          </note>
          <note>
            Jag skulle vilja fråga Isak From följande: Vilken regering var
            det som framförhandlade de avtal som gäller på fiskets område,
            så att vi nu faktiskt har uppnått dessa goda resultat på fiskets
            område och som jag alltså gläds åt?
          </note>
          <note>
            Den andra frågeställningen jag har gäller de allmänna bensin-
            och dieselskattehöjningar som föreslås i denna budget. På vilket
            sätt hjälper de människor och verksamheter på den svenska landsbygden?
            På vilket sätt hjälper den skattehöjning på drivmedelsområdet
            och den skatt som man inför på etanol verksamheter och människor
            på den svenska landsbygden? På vilket sätt bidrar detta till att
            vi får ett mer fossilfritt samhälle?
          </note>
          <note>
            Min tredje frågeställning gäller det skogliga området. Varför
            förbigår man det arbete som alliansregeringen iscensatte med att
            ta fram ett natio ­ nellt skogsprogram, vilket jag tyckte var
            bra, genom att utreda och lägga fram förslag om en förändring
            av skogsvårdslagstiftningen? Sådana saker bör väl också ingå i
            ett nationellt skogsprogram, om man nu ska ta fram det tillsammans
            och i gemenskap?
          </note>
          <note type="speaker">
            Anf. 60 ISAK FROM (S) replik:
          </note>
          <note>
            Herr talman! Jag tackar Eskil Erlandsson för frågorna. Jag tror
            att han håller med mig om att utredningar, speciellt utredningar
            där det sker en översyn, görs av regeringar. Det görs inte av
            olika programkommissioner och så vidare. Det är viktigt för det
            nationella skogsprogrammet att man faktiskt tittar på den skogsvårdslag
            som vi har i dag. Vad funkar bra, och vad skulle man eventuellt
            behöva ändra på? Det är denna översyn som den här regeringen vill
            göra för att se vad vi i så fall behöver göra för att ta nästa
            kliv.
          </note>
          <note>
            Jag tror att det viktigaste för landsbygden och för hela Sverige
            är att vi faktiskt går över från fossila bränslen till förnybara
            bränslen. Då är de låga bränslepriserna överlag på fossila bränslen
            en stor utmaning. Det är den stora utmaningen för skogsägare runt
            om i landet. Om vi kan få till mer produkter utifrån skogen kommer
            det också att gynna landsbygden.
          </note>
          <note type="speaker">
            Anf. 61 ESKIL ERLANDSSON (C) replik:
          </note>
          <note>
            Herr talman! Isak From svarade inte på min först framställda
            fråga om vilken regering det var som förhandlade fram de avtal
            som gäller på fiskets område. Jag kan upplysa kammaren om att
            det var den regering som jag tillhörde. Jag är glad över att de
            förhandlingar som skedde och de beslut som togs har lett till
            det som Isak From redovisade i sitt anförande. Jag hoppas att
            vi alla kan glädjas åt det.
          </note>
          <note>
            Jag ska gå tillbaka till drivmedelsskatterna som främst drabbar
            människor som inte har något alternativ. Jag har mycket svårt
            att förstå att man skattebelägger ett alternativt fossilfritt
            drivmedel och samtidigt höjer de allmänna drivmedelsskatterna
            på bensin och diesel. Det försvårar för människor och deras verksamheter
            som är så beroende av transportmedel för att över huvud taget
            kunna fungera på ett bra sätt i vårt samhälle.
          </note>
          <note>
            Jag har också mycket svårt att förstå att man föregriper ett
            arbete som vi i den här kammaren i stort är överens om måste ske.
            Normalt är det så att programgrupper och liknande initierar behov
            av föreskriftsförändringar och lagändringar. En regering brukar
            inte föregripa en programgrupps arbete genom att själv gå in och
            föreslå saker. Men förmodligen är det så också i detta fall, precis
            som på det jaktliga området, att regeringens socialdemokratiska
            del har tvingats att dansa efter Miljöpartiets pipa.
          </note>
          <note type="speaker">
            Anf. 62 ISAK FROM (S) replik:
          </note>
          <note>
            Herr talman! Jag tackar Eskil Erlandsson för detta. Det är bra
            att vi under lång tid i stort sett har haft en samsyn kring fiskepolitiken.
            Jag kan gärna berömma Eskil. En del saker som han gjorde var bra
            och viktiga.
          </note>
          <note type="speaker">
            (ESKIL ERLANDSSON (C):
          </note>
          <u who="unknown" xml:id="i-5373c366f387ae68-0">
            <seg>
              Jag tackar.)
            </seg>
          </u>
          <note>
            Jag har tidigare sagt till Eskil att han i fråga om andra saker
            hade det lite svårt med sina förbundskamrater i den borgerliga
            alliansen. Han fick inte igenom sin politik på flera olika områden.
          </note>
          <note>
            Det råder lite missuppfattningar om, vilket ofta lyfts fram,
            att det skulle vara landsbygdsborna som förlorar mest på höjda
            drivmedelsskatter. Men utredning efter utredning visar att det
            faktiskt är i storstadsregionerna som man kör mest bil. Det är
            inte uppe hos mig.
          </note>
          <note>
            Det finns arbetspendlare, och arbetsregionerna blir större. Där
            handlar det om andra insatser, som att man ska kunna tåget, att
            det finns bussar på plats och att det tillkommer nya bränslen
            som man kan tanka sina bilar med. Det är dessa insatser som är
            viktiga.
          </note>
          <note>
            De som kommer att betala mest för höjda drivmedelsskatter är
            storstadsborna. Låt oss vara klara på den punkten. Det är storstadsborna
            som kommer att betala mest.
          </note>
          <note type="speaker">
            Anf. 63 LARS TYSKLIND (L) replik:
          </note>
          <note>
            Herr talman! Jag har en viss förståelse för att Isak From gled
            ifrån frågan om fisket. Eskil Erlandsson påminde några gånger
            om att den inte skulle försvinna från arenan.
          </note>
          <note>
            Vi kan blicka bakåt lite grann till den tid då Sverige under
            ledning av dåvarande minister Erlandsson förde förhandlingar om
            och reformerade den gemensamma fiskeripolitiken. Vid ett antal
            tillfällen allierade sig Socialdemokraterna med andra och fick
            fram ståndpunkter som gjorde att Sverige egentligen hamnade i
            ett sämre förhandlingsläge än man kunde ha varit. Vi kan säga
            att vi i stort sett har haft en samsyn. Men de avvikande meningar
            som framfördes under den tiden tillförde inte debatten speciellt
            mycket.
          </note>
          <note>
            Jag är mycket glad över att Isak From tog upp fisket, och statsrådet
            Sven-Erik Bucht hade säkert tagit upp det om han hade varit här.
            Men det finns en nationell dimension i detta, och vi har fiskeflottans
            kapacitet. Jag tog i mitt anförande upp att vi på något sätt måste
            se till att det kustnära småskaliga fisket har en chans vid den
            omvandling som trots allt måste ske. Då är frågan om det över
            huvud taget finns någon konkret strategi för hur detta ska gå
            till.
          </note>
          <note type="speaker">
            Anf. 64 ISAK FROM (S) replik:
          </note>
          <note>
            Herr talman! Jag tackar Lars Tysklind för detta. Jag tror att
            det är många utefter våra kuster som uppskattar att vi faktiskt
            debatterar fisket här i riksdagen.
          </note>
          <note>
            Vi från Socialdemokraterna ser besöksnäringen och sportfisket
            som mycket viktiga för att öka både antalet företag och antalet
            jobb ute i glesbygden. Det är där som vi ser att vi har en outnyttjad
            resurs. Då handlar det om andra politikområden, så att företagare
            faktiskt vågar starta verksamheter för att kunna ta emot dem som
            vill resa till vårt land för att fiska den fisk som går upp i
            våra älvar nu, som finns i våra insjöar och som till stor del
            är en outnyttjad resurs. Men då krävs det en helhetssyn i politiken.
            Då krävs det att lanthandlarna finns kvar, att tågen går i tid,
            att man kan ta sig dit och därifrån och att det finns en rimlig
            service. Det är fråga om flera olika områden. Det krävs också
            utbildningsinsatser för detta.
          </note>
          <note>
            Det är faktiskt där som politiken skiljer oss åt mest i dag,
            Lars Tysklind.
          </note>
          <note type="speaker">
            Anf. 65 LARS TYSKLIND (L) replik:
          </note>
          <note>
            Herr talman! Det var egentligen inte svar på den fråga jag ställde,
            men det var väl ändå ett bra svar. Jag håller med om att det finns
            en jättepo ­ tential i besöksnäringen just kopplat till fisket.
            Det finns också en annan dimension när det gäller besöksnäring
            kopplat till fisket, om vi nu talar om en levande kust och skärgård.
            Utan ett fungerande yrkesfiske blir det näm ­ ligen också ganska
            fattigt att vara besökare på många ställen.
          </note>
          <note>
            Min fråga handlade egentligen om kustfisket och det uttryck Emma
            Nohrén använde, nämligen ”närfiskat”. Jag vet inte om hon har
            hittat på det själv – jag har nog hört det förut – men det är
            ett intressant perspektiv. Det bygger dock på att vi ger det småskaliga
            fisket möjlighet att vara kvar och vara lönsamt. Även inom denna
            sektor krävs det strukturomvandlingar. Hade vi haft ministrarna
            här kanske jag hade kunnat ställa frågan direkt, men jag tänkte
            att Isak From kanske känner till om det finns någon strategi inom
            regeringen för hur man ska hantera den här frågan så att vi inte
            utarmar just detta fiske.
          </note>
          <note type="speaker">
            Anf. 66 ISAK FROM (S) replik:
          </note>
          <note>
            Herr talman! Det finns flera olika behövliga insatser att göra.
            Det viktigaste är ju, vilket vi har varit överens om, att vi genom
            förhandlingar för fiskepolitiken framåt. Det handlar om att se
            att vi har flera olika arter som har fått en bättre status och
            faktiskt går att fiska. Det är ju det som gynnar kustborna och
            fiskeföretagen mest. En orsak till att besöksnäringen inte har
            kunnat växa till är faktiskt att laxen inte har kunnat gå upp
            i älvarna eftersom man har haft ett traditionsfiske som har omöjliggjort
            det.
          </note>
          <note>
            Därför är det viktigt att vi parlamentariskt får en så bred majoritet
            som möjligt, så att vi långsiktigt kan säkra den här viktiga naturresursen
            för framtiden.
          </note>
          <note type="speaker">
            Anf. 67 EMMA NOHRÉN (MP):
          </note>
          <note>
            Herr talman! Jag ska försöka hålla mig till min talartid på sex
            minuter, men man får ju så mycket idéer när man sitter här i kammaren.
            I går var anförandet i alla fall sex minuter långt.
          </note>
          <note>
            Vi är här i dag för att debattera u tgiftsområde 23 Areella näringar,
            landsbygd och livsmedel. Jag måste säga att det är med glädje
            jag debatterar dessa enormt viktiga delar av vår budget. Det är
            i de här näringarna vår mat produceras, och det är på landsbygden
            dagens och framtidens biodrivmedel tas fram. Det är i den storslagna
            svenska naturen som turismen går på högvarv, och det är inom vårt
            anslagsområde som nyckeln till ett fossilfritt Sverige ligger.
            Utan en stark landsbygd står sig Sverige slätt.
          </note>
          <note>
            Tyvärr ser det sällan ut så i den allmänna debatten. Jag anser
            att det råder en stadsnorm i Sverige där staden är det häftiga
            och normala – det man utgår ifrån – medan landsbygden får vara
            det som är lite utanför och det som ska anpassa sig. Landsbygden
            är lillebrodern som staden ska klappa på axeln. Staden representerar
            det som är modernt, som tillväxt och framgång, medan landsbygden
            får vara det där som är lite bakom. De som inte tar sig därifrån
            är de som blev kvar, heter det. Ta bara språkbruket! I staden
            satsar man skattekronor, men på landsbygden ger man bidrag.
          </note>
          <note>
            Därför är jag glad att få ingå i det regeringsunderlag som faktiskt
            satsar på landsbygden. Det är en regering som vill lägga upp långsiktiga
            strategier och spelregler för näringarna där, ofta i samförstånd
            över partigränserna. Ett bra exempel på detta är den parlamentariska
            kommittén för Sveriges landsbygder, som ska ta fram en sammanhållen
            politik för Sveriges landsbygd. Vi ser också Miljömålsberedningen,
            som är parlamentarisk. Många av de lösningar och saker som kommer
            fram där påverkar landsbygden, och det sker i samförstånd.
          </note>
          <note>
            Vi har upprättat Upphandlingsmyndigheten, som startade den 1
            september, och ändrat reglerna för offentlig upphandling för att
            underlätta för upphandling av miljövänliga, ekologiska och närproducerade
            livsmedel. Det blir lättare för dem som tillverkar och producerar
            att sälja närodlat och närfiskat. Vi har också arbetet med en
            livsmedelsstrategi som är igång och som krokar arm med detta.
            Det är någonting vi i Miljöpartiet har motionerat om många gånger
            och som vi nu ser växa fram.
          </note>
          <note>
            Vi fortsätter arbetet med det nationella skogsprogrammet och
            utreder viktiga förändringar i skogsvårdslagen. Vi satsar på turismen
            och har en destinationsutveckling på gång. Där är den svenska
            natur- och ekoturismen det stora dragloket utomlands. Det är vår
            natur som lockar folk till Sverige, och det ger jobb och företagande
            på landsbygden.
          </note>
          <note>
            Jag tror dock att den strategi som ligger mig varmast om hjärtat
            är den maritima strategin. Det handlar om en integrerad svensk
            havspolitik som spänner över minst fyra ministrars områden, varav
            landsbygdsministern är en. Äntligen har vi fått ett dokument som
            försöker ta ett helhetsgrepp på dessa näringar och som står på
            tre ben: balans, konkurrenskraftiga maritima näringar och attraktiva
            kustområden. Det är konstigt att ett land som har en av Europas
            längsta kuststräckor, varav stora delar i glesbygd, inte har haft
            ett sådant dokument tidigare.
          </note>
          <note>
            Vi har en otroligt lång kust, och vi har många näringar som pockar
            på – både gamla och nya. Det är därför viktigt att vi har en plan
            för hur, var och när man ska nyttja havet så att det inte blir
            överutnyttjat. Det är det redan på många ställen i världen och
            även i vissa delar här i Sverige. Därför är det oerhört viktigt
            att vi har den här strategin på plats, och jag hoppas att vi också
            får till det småskaliga fisket så att vi kan ha kvar det. Vårt
            fiske ska nämligen vila på social, ekologisk och ekonomisk grund.
            Att socialt och ekologiskt hållbara fisken ska ha företräde står
            i den gemensamt beslutade fiskeripolitiken för EU.
          </note>
          <note>
            Jag är också glad att vara del av en regering som ser vikten
            av att inte lämna landsbygden på efterkälken när vi ställer om
            Sverige. Vi ökar anslaget till metangasreducering med 30 miljoner
            årligen – en viktig satsning för att vi ska kunna ställa om Sverige.
            Vi satsar på kommersiell service i glesbygden – att kunna ha kvar
            affären i byn gör mycket och för med sig många fördelar. Post
            och apotek är några saker, för att inte tala om social samvaro.
            Det är även bra för klimatet, för med närhet till affären blir
            det färre bilresor till köpcentret.
          </note>
          <note>
            Vi har också anslagit pengar, även om det sker inom andra utgiftsområden,
            till kollektivtrafik på landsbygden. Det kommer aldrig att fungera
            som det gör här i Stockholm, men vi måste våga satsa, tro och
            se på nya lösningar.
          </note>
          <note>
            Vi satsar även på skogen. Som jag sa i ett replikskifte tidigare
            ser vi att skogen kommer att spela en viktig roll i klimatomställningen.
            Biomassa från skogen är en stor del av framtidens klimatsmarta
            drivmedel och förnybar energi, men vi kan inte hugga ned allting
            utan eftertanke. Vi måste gå fram varsamt, och det får inte ske
            på bekostnad av biologisk mångfald och minskade ekosystemtjänster.
            Vi behöver den resiliens som finns i skogen, ekosystemtjänsterna
            och den biologiska mångfalden.
          </note>
          <note>
            Därför är det viktigt att vi utvecklar ett variationsrikt och
            mer hållbart skogsbruk där till exempel hyggesfritt kan vara en
            del av svaret. All skog kan eller ska inte heller brukas, och
            därför är det viktigt att vi redan nu när vi ser boomen för biofibrers
            användningsområden avsätter naturskogar, skyddar livsmiljöer och
            gör det lättare för markägare som frivilligt vill skydda sin skog
            så att den inte är borta när vi kommer på att vi behöver den.
          </note>
          <note>
            Vi ska också glädjas åt den ökade efterfrågan på ekologiska produkter.
            Förra året ökade den med över 30 procent, och hittills i år har
            konsumtio ­ nen ökat med över 50 procent. Det är viktigt att det
            sker för svenska produkter – att vi kan svara upp mot detta. Vi
            har därför med extra pengar, 200 miljoner, till ett omställningsstöd
            åt dem som vill ställa om lantbruk till att bli ekologiskt. Det
            är bra för bonden, djuren, klimatet och naturen.
          </note>
          <note>
            Sedan måste jag också få säga att det är glädjande att se att
            det svenska artprojektet har fått sina 15 extra miljoner så att
            vi kan fortsätta arbetet med att få ut information om biologisk
            mångfald och kartlägga den. Vet vi inte vad vi har vet vi nämligen
            inte heller vad vi har att bevara, och vi kommer inte att sakna
            det förrän det är borta.
          </note>
          <note>
            Med redogörelsen för dessa satsningar, och fler därtill som jag
            inte har hunnit med, vill jag yrka bifall till förslaget i betänkandet
            och avslag på samtliga reservationer.
          </note>
          <note>
            (Applåder)
          </note>
          <note>
            I detta anförande instämde Stina Bergström (MP).
          </note>
          <note type="speaker">
            Anf. 68 ANDERS FORSBERG (SD) replik:
          </note>
          <note>
            Herr talman! Emma Nohrén nämner i sitt anförande, och hon gjorde
            det även i en tidigare debatt, att skogsbruket kommer att behöva
            bli mer intensivt. Det var ganska intressanta ord för Miljöpartiets
            del. Man talar även om att man satsar på skogen. Men satsningar
            på skogen är snarare att köpa in mer skog och göra fler reservat.
            Jag vet inte som jag vill definiera det som en satsning på skogen.
            Det kan man ha olika diskussioner om.
          </note>
          <note>
            Frågan är: Hur ser Miljöpartiet egentligen på skogsbruket? Man
            talar om att man är för hyggesfritt. Hyggesfritt i sig kommer
            även att minimera produktionen. Man talar om att man vill ha ett
            ökat uttag men också ett ökat skydd. På något vis är det som att
            ha kakan kvar men ändå äta den.
          </note>
          <note>
            Ska vi kunna producera alla de produkter som framför allt Miljöpartiet
            lyfter fram, olika bränslen från skogen eller vad det kan vara,
            måste vi i så fall öka produktionen. Hur ställer sig Miljöpartiet
            i den frågan? Det vore intressant att få veta.
          </note>
          <note type="speaker">
            Anf. 69 EMMA NOHRÉN (MP) replik:
          </note>
          <note>
            Herr talman! Tack för frågan, Anders Forsberg. Det har aldrig
            funnits så många träd i Sverige som det gör nu men heller aldrig
            så lite skog. Vi har väldigt mycket virkesåkrar ute i vårt land
            men väldigt lite gammal skog.
          </note>
          <note>
            Vi ser att det är fler som vill komma in på marknaden, och vi
            ser nya produkter. Men vi ser också en nedgång för gamla produkter,
            till exempel för dem som gör papper. Vi måste se till att kunna
            skydda den skog som finns så att vi inte hugger ned den av bara
            farten när utvecklingen tar fart. Det måste vi göra nu medan den
            fortfarande finns kvar.
          </note>
          <note>
            Det finns många som vill bruka skogen på annorlunda sätt. Jag
            är själv skogsägare och har hyggesfritt i min skog. Jag tror att
            en livscykel på skogen kommer att inbringa lika mycket pengar
            som ett vanligt skogsbruk, och vi kommer att få ut bättre högkvalitativt
            virke.
          </note>
          <note>
            Jag ser inte motsättningar här. Däremot måste vi kunna utreda
            de olika varianterna och se till att skydda den skog som kan skyddas
            så att den som ska brukas också blir den som brukas och så att
            man inte gör fel.
          </note>
          <note type="speaker">
            Anf. 70 ANDERS FORSBERG (SD) replik:
          </note>
          <note>
            Herr talman! Frågan som man fortfarande inte har ställt är: Klarar
            man av att försörja alla de saker som man vill göra från Miljöpartiets
            sida? Finns det verkligen utrymme för det? Det kan man alltid
            diskutera.
          </note>
          <note>
            När många av de andra partierna talar om frihet och ansvar verkar
            det som att man från Miljöpartiets sida och framför allt från
            miljöministerns sida talar om mer regler, mer styrning, och så
            vidare.
          </note>
          <note>
            Det är givetvis bra med alternativ. Det är någonting som vi kan
            uppmuntra över huvud taget. Man kan konstatera att mycket av skogarna
            som är väldigt värdefulla helt enkelt är gamla bondskogar.
          </note>
          <note>
            Vi skriver i princip under på att de skyddsvärda biotoperna ska
            sparas. Men man kan diskutera när en regeringsföreträdare säger
            att vi behöver avsätta upp till 1 ½ miljon hektar skog som ska
            skyddas. Det är kanske hundratals miljarder i pengar.
          </note>
          <note>
            Gör verkligen skogen störst nytta om man sätter den i reservat
            och skapar någon form av barrskog? Det är vad som händer. Lämnar
            du till exempel ett skifte med ask, asp eller liknande och du
            inte gör någonting växer det efter 30, 40 år i stort sett upp
            barrskog där. Det är oftast den effekten vi ser.
          </note>
          <note>
            Regeringen har i dag inte ens siffror på att man klarar av att
            sköta reservaten. Det finns inte ens statistik på hur många reservat
            som sköts enligt de skötselplaner som finns.
          </note>
          <note>
            Vi har en annan syn. Frågan är: Ska det vara mer frihet och ansvar
            eller mer regler och styrning?
          </note>
          <note type="speaker">
            Anf. 71 EMMA NOHRÉN (MP) replik:
          </note>
          <note>
            Herr talman! Vi behöver gemensamt ta ansvar för att skydda de
            gemensamma värdena, till exempel skogen. En skog som står kvar
            gör den största klimatnyttan och håller inne sitt kol.
          </note>
          <note>
            Om vi har ett varierat skogsbruk är det klart att det måste vara
            upp till skogsägaren hur man vill göra. Men det ska också finnas
            möjligheter att göra olika skogsbruksplaner för hur man vill bruka
            sin skog.
          </note>
          <note>
            Vi avsätter också pengar till forskningen för att se hur man
            kan utnyttja skogen bättre. Vi har en överproduktion på vissa
            biomassamedier medan andra nya kommer att komma. Hur mycket vi
            kommer att behöva av biomassan i framtiden vet vi inte. Men vi
            ser att vi har en omställning från vanligt papper till andra användningsområden.
          </note>
          <note>
            Det finns många olika lösningar. Det måste till forskning. Vi
            kan inte låta det ske på bekostnad av de naturvärden som finns.
            Vi har avsatt pengar för skötsel av naturområden. Men det är ett
            annat anslagsområde. Jag tror nog att det ska gå ihop på slutet.
          </note>
          <note type="speaker">
            Anf. 72 ULF BERG (M) replik:
          </note>
          <note>
            Herr talman! Jag tänker också hålla mig till skogen. Från moderat
            sida tror vi att det finns mycket som vi kan göra av skogen som
            kan bidra till ett bättre klimat men även till jobb på andra håll.
          </note>
          <note>
            Vi kan som ett jättebra exempel ta att bygga i trä. Vi måste
            komma ihåg att det i Sverige i 100 år var förbud på att bygga
            högt i trä. Det upphörde i samband med att vi blev medlemmar i
            EU.
          </note>
          <note>
            Vi kan i Stockholm se att man nu börjar bygga högt på olika ställen,
            och man bygger i trä. Det är en jättebra kolsänka jämfört med
            annat. Det är inte bara så att skogen ska stå kvar och vara en
            kolsänka. Kan vi behålla träet är det fortfarande en kolsänka
            som fungerar.
          </note>
          <note>
            Det talades om att satsa på kvalitet. Jag är också skogsägare.
            Man ser hur det är med stamblock på fura i dag. Det är inte alls
            så starkt sug efter det. Vad händer i praktiken? Jo, man kapar
            bort kvistar, limmar ihop, och så får man kvistfritt.
          </note>
          <note>
            Jag håller helt med Emma Nohrén om att det är svårt att göra
            tvärtom, det vill säga att satsa på tillväxt, och sedan behövs
            det kvalitet. Men har man kvalitet går det alltid att sälja.
          </note>
          <note>
            Jag har två frågor. För det första: Värdesätter Miljöpartiet
            egna avsättningar? Det finns många privata skogsägare som har
            ett jättestort intresse. Det gäller de flesta. De sätter helt
            frivilligt, utan kostnader, av skog.
          </note>
          <note>
            För det andra: Impediment är någonting som inte får brukas. Det
            är allmänt klarlagt att det har väldigt stor nytta för ekosystemtjänster.
            Är det bra?
          </note>
          <note type="speaker">
            Anf. 73 EMMA NOHRÉN (MP) replik:
          </note>
          <note>
            Herr talman! Ekosystemtjänster är bra. Jag vill börja med det
            du först tog upp om att bygga i trä. Det ska vi verkligen göra.
            Problemet vi har i dag är att vi säljer det kvalitativa svenska
            virket på export. Det vi har kvar blir till massa eller till limträ,
            som du själv sa här.
          </note>
          <note>
            Som skogsägare kan man få ut ett högre värde ur sin skog genom
            att bruka den på rätt sätt. Om man ringbarkar – inte helt och
            hållet, det heter något annat – sina furor kan man efter sju år
            få fram en fetved som går att använda. Det är hårdare än järnvägsliprar,
            och du behöver inte använda kreosot. Det är fantastiskt bra virke
            till höga saker och annat som måste hålla ihop.
          </note>
          <note>
            Tanken med skogsbruk är att öka värdet. Vi har tidigare här i
            dag talat om mjölkpriserna. Tittar man på virkespriserna har de
            ungefär samma utveckling. Man får som skogsägare inte lika bra
            betalt för sitt virke som man borde ha om man ser på hur utvecklingen
            har varit. Det är tråkigt. Det är inget incitament till att få
            fram bättre kvalitet.
          </note>
          <note>
            Det finns väldigt många delar av skogen som jag tror att vi kommer
            att vara överens om. Frivilliga avsättningar är en jättebra idé.
            Men det måste också vara en långsiktighet i det hela. Det tror
            jag att många skogsägare vill ha. Det finns undersökningar som
            visar att många har helt andra ingångar i sitt skogsägande än
            att just ha största möjliga avkastning. De har rekreation, skötsel
            och naturvärden. Det är jättebra.
          </note>
          <note type="speaker">
            Anf. 74 ULF BERG (M) replik:
          </note>
          <note>
            Herr talman! Det är också min tro att många älskar sin skog och
            vill avsätta och se till att det blir långsiktigt.
          </note>
          <note>
            Biobränsle, som även Isak From var inne på, tror jag att det
            i alla fall kortsiktigt går att använda på ett betydligt bättre
            sätt, till exempel i Värtaverket här i Stockholm. Men råvaran
            måste transporteras.
          </note>
          <note>
            Det vore perfekt att återvinna biobränsle och grot på plats nära
            hygget. Men det finns ett problem. Tillverkar man el blir två
            tredjedelar av energin värme, och därför är det lämpligt att det
            görs där det finns fjärrvärmenät och liknande. Då kan man producera
            el och samtidigt nyttja den spillvärme som blir. Därför måste
            man transportera det till större orter.
          </note>
          <note>
            Då är det kontraproduktivt med det system Miljöpartiet vill införa
            i form av kilometerskatt. Men det har vi redan talat om, och jag
            förstår inte hur ekvationen går ihop.
          </note>
          <note>
            Jag är övertygad om vikten av att ha en mångfald. Jag håller
            med Emma Nohrén om att denna mångfald ofta finns i det privata
            och småskaliga. Här har Emma Nohrén en uppfattning om hur skogen
            ska skötas, jag en annan och så vidare. Detta garanterar att det
            kommer att se olika ut.
          </note>
          <note>
            Vi vet att en och annan envis skogsägare har tagit strid mot
            Skogsvårdsstyrelsen med flera, och de framställs som hjältar för
            att de tog striden.
          </note>
          <note>
            Frihet under ansvar är en bra lösning, och jag hoppas att det
            får fortsätta så även med MP i regeringen.
          </note>
          <note type="speaker">
            Anf. 75 EMMA NOHRÉN (MP) replik:
          </note>
          <note>
            Herr talman! Vi avsätter mycket pengar för att skydda skog. Vi
            avsätter också mycket pengar till forskning på dessa områden för
            att komma vidare. Inom utgiftsområde 20 gör vi stora satsningar
            på skötsel av naturvärden och naturvård. Jag tror därför att vi
            kommer att få ett bra och friskt skogsbruk.
          </note>
          <note>
            Vi måste se till skogens alla värden. Med små skogar finns det
            vissa värden, men vi måste också ha större sammanhängande delar.
            Här räcker kanske inte de enskilda skogsägarna till. Då måste
            vi gå in tillsammans och skapa dem, och det tror jag att vi kan
            göra.
          </note>
          <note type="speaker">
            Anf. 76 MAGNUS OSCARSSON (KD) replik:
          </note>
          <note>
            Herr talman! Jag tackar Emma för anförandet.
          </note>
          <note>
            Jag tänkte också hålla mig till skogen. Det verkar vara en viktig
            fråga för många av oss. Därför frågar jag: Hur vill regeringen
            och Miljöpartiet ha den framtida skogspolitiken? Kan de tusentals
            skogsägarna runt om i Sverige vara trygga med devisen från 1993,
            Frihet under ansvar? Eller kommer det att bli inskränkningar för
            avverkningar i framtiden?
          </note>
          <note type="speaker">
            Anf. 77 EMMA NOHRÉN (MP) replik:
          </note>
          <note>
            Herr talman! Jag tackar Magnus Oscarsson för frågan. Arbetet
            med det nationella skogsprogrammet pågår, och vi får se vad det
            landar i. Vi gör också en översyn av vissa delar av skogsvårdslagen.
            Jag tror att vi måste göra en översyn och uppdatera vissa delar,
            men hur det ska gå till kan jag inte svara på nu. Det får utredningarna
            och programmen ge vid handen när de har stött och blött detta.
          </note>
          <note type="speaker">
            Anf. 78 MAGNUS OSCARSSON (KD) replik:
          </note>
          <note>
            Herr talman! Min fråga kommer sig av att Miljöpartiet har drivit
            på en översyn av skogspolitiken. Nu kommer ett utredningsdirektiv,
            och enligt det ska allmänhetens rätt att överklaga Skogsstyrelsens
            beslut analyseras. Om det blir verklighet är det ytterst allvarligt.
            Jag vet många som är djupt oroade över detta. Det gäller hela
            skogsbruket med skogsägare och skogsindustri.
          </note>
          <note>
            Hur tänker Miljöpartiet här? Har Miljöpartiet med sig sin regeringspartner
            i denna viktiga fråga?
          </note>
          <note type="speaker">
            Anf. 79 EMMA NOHRÉN (MP) replik:
          </note>
          <note>
            Herr talman! Miljöhänsynen i skogsbruket måste öka och ha spelregler
            som alla är överens om och som funkar. Då behövs en översyn av
            de regler och lagar som finns, och det arbetet pågår. Men hur
            ändringarna kommer att se ut vet vi inte i dag.
          </note>
          <note>
            Vi vet att det finns problem i skogsbruket, inte minst för turismen.
            De turistorganisationer i Värmland som håller på med naturturism
            har döpt om kalhyggen till älgskådningsplatser för att tyskarna
            inte ska vända och åka hem igen.
          </note>
          <note>
            Hur skogen brukas och hur den ser ut är delvis en fråga för den
            enskilda skogsägaren, men det handlar också om den landskapsbild
            vi alla delar och om hur naturlivet och djurlivet fungerar.
          </note>
          <note type="speaker">
            Anf. 80 JENS HOLM (V):
          </note>
          <note>
            Herr talman! Den absolut största delen av Sveriges yta täcks
            av skog. I den svenska skogen ska många intressen samsas. Det
            är bland andra joggaren som springer på vindlande stigar, bär-
            och svampplockaren som förser skafferiet med ett tillskott av
            kantareller och lingon och ekoturismföretagen som skapar jobb
            och upplevelser för tusentals besökare från hela världen. För
            skogsindustrin är skogen en råvara som skapar timmer, brädor,
            papper, biobränsle och så vidare. Alla dessa intressen ska vägas
            samman i den svenska skogen.
          </note>
          <note>
            Men det är hög tid att ta större hänsyn i det svenska skogsbruket.
            Vi vet att miljömålet Levande skogar och många andra viktiga miljömål
            som har relevans för skogen inte kommer att uppnås, så vi behöver
            göra mer.
          </note>
          <note>
            Därför är jag glad över att det i denna budget, som Vänsterpartiet
            väljer att stödja, finns stora satsningar på skogen, ett hållbarare
            skogsbruk och mer skydd av skog och mark. I går hade vi debatten
            om utgiftsområde 20, och även inom det utgiftsområde vi nu debatterar,
            23, finns stora satsning ­ ar på mer skydd av skog.
          </note>
          <note>
            I går fick vi veta att riksdagens utredningstjänst konstaterar
            att de satsningar som nu görs på skog, miljö och klimat är de
            största på åtminstone 20 år. Det känns bra.
          </note>
          <note>
            Inom detta utgiftsområde finns höjda anslag för naturvårdsavtal
            och för biotopskydd. Vi höjer också anslagen för jordbrukets miljöarbete.
            Det är anslag som har stått och stampat under många år av borgerlig
            åtstramningspolitik. Det är därför hög tid att höja ambitionen.
          </note>
          <note>
            I det betänkande vi behandlar avhandlas också djurskyddsfrågorna.
            Vänsterpartiet tycker att vi måste visa mer respekt för djuren.
            Vi ser fram emot det förslag till ny djurskyddslag som regeringen
            har aviserat ska presenteras i början av 2016.
          </note>
          <note>
            Vi förväntar oss att det blir förbättringar för djuren, till
            exempel att fler djur ska erbjudas utevistelse och att man lever
            upp till kraven på alla djurs rätt till ett naturligt beteende.
          </note>
          <note>
            Vi ser därför ingen framtid för pälsindustrin i Sverige eftersom
            denna verksamhet kränker djurens rätt till ett naturligt beteende.
            Vi vill att Sverige ska gå samma väg som andra upplysta länder
            såsom Storbritannien, Nederländerna, Österrike med flera och sätta
            stopp för djurplågeriet på de svenska pälsfarmerna.
          </note>
          <note>
            Jag ser också fram emot inrättandet av ett så kallat 3R-center
            för djurförsök 2016. Syftet med centret är att minska, förfina
            och ersätta djurförsök. Detta är otroligt viktigt, för vi talar
            om hundratusentals djur som lider och dödas i djurförsök i Sverige.
          </note>
          <note>
            Vi tror att centret kan behöva extra tillskott i framtiden och
            att det inte kommer att räcka med enbart det anslag som finns
            inom Jordbruksverket. Vi får se när centret inrättas, och sedan
            får vi följa frågan noga och se om det behöver skjutas till extra
            pengar.
          </note>
          <note>
            Herr talman! Jag är ordförande i utskottets uppföljnings- och
            utvärderingsgrupp. I betänkandet har vi en bilaga – bil. 4 – där
            vi har gjort en granskning av regeringens rapportering om hur
            väl man uppnår de mål man säger sig vilja nå.
          </note>
          <note>
            Vi kan konstatera att regeringen inte alltid redovisar de uppnådda
            resultaten för de mål som man har satt upp, utan man blandar resultat
            med åtgärder. Vi säger i betänkandet att vi hoppas att regeringen
            förbättrar sig på det området.
          </note>
          <note>
            Vi vill att regeringen ska återkomma med en redovisning av på
            vilket sätt man uppnår målen för att stärka situationen för svenska
            jordbrukare, inte minst de som arbetar inom mjölksektorn och som
            har en väldigt ansträngd situation just nu.
          </note>
          <note>
            Vi vill också ha en redovisning av satsningarna på Livsmedelsverkets
            arbete mot fusket i livsmedelsbranschen, som är ett allvarligt
            område.
          </note>
          <note>
            Avseende övergödning konstaterar vi att de två departement vi
            har att göra med – Miljö- och energidepartementet, som är ansvarigt
            för utgiftsområde 20, respektive Näringsdepartementet, som är
            ansvarigt för utgiftsområde 23 – ger ganska olikartade bilder
            av resultatet av arbetet med att minska övergödningen. Vi vill
            ha större stringens i rapporteringen om Sveriges arbete mot övergödning.
            Ökad stringens och tydlighet – det är vad vi efterfrågar.
          </note>
          <note>
            Allt detta står att läsa i bil. 4.
          </note>
          <note type="speaker">
            Anf. 81 ANDERS FORSBERG (SD) replik:
          </note>
          <note>
            Herr talman! Jag tackar Jens Holm för anförandet.
          </note>
          <note>
            Jag har lite funderingar kring skogen. Det var egentligen i förrgår
            som debatten var. Man kan konstatera hur mycket pengar som satsas
            på framför allt reservatsbildning. Om man tittar tillbaka 20 år
            – eftersom Jens Holm tar upp det – ser man att det har ökat ungefär
            550 procent. Nästan sex gånger så mycket pengar sätts in för att
            skydda eller köpa in skog, så kallad skogsskötsel.
          </note>
          <note>
            Man kan fundera på målen för en levande skog och så vidare. Det
            kan konstateras att många av de uppsatta målen egentligen inte
            är uppnåbara. Vi kan ta målet Levande skogar. Även om vi skulle
            ta bort all mänsklig aktivitet i dag eller i morgon skulle vi
            ändå inte uppnå det. Frågan är om man ska ha mål som man kan uppnå
            eller om man ska ha mål som är någon form av fantasifoster.
          </note>
          <note>
            Givetvis är det bra att vi jobbar utifrån en biologisk mångfald
            och försöker arbeta med miljödelen, men hur långt är Vänsterpartiet
            berett att gå? Hur mycket skog är nog att skydda?
          </note>
          <note type="speaker">
            Anf. 82 JENS HOLM (V) replik:
          </note>
          <note>
            Herr talman! Vi har ingen kvantifierbar siffra på exakt hur mycket
            mer skog som behöver skyddas, Anders Forsberg, men det är väsentligt
            mycket mer. Så är det.
          </note>
          <note>
            Vi har internationella åtaganden, till exempel Nagoyaöverenskommelsen
            om biologisk mångfald, där länderna åtar sig att skydda 20 procent
            av marken. Där har vi i Sverige en ganska lång bit kvar.
          </note>
          <note>
            Sedan handlar det inte bara om kvantiteter, utan det handlar
            mycket om kvalitet, alltså att det ska vara representativa områden
            – att det ska vara stor biologisk mångfald i de områden vi skyddar.
          </note>
          <note>
            Jag är den första att tillstå att detta kostar en del pengar.
            Det är därför vi gör denna historiskt stora satsning på både fler
            naturreservat och bättre skydd och förvaltning av de reservat
            som vi har i dag.
          </note>
          <note>
            Jag tycker att det är synd att vi inte har de borgerliga partierna
            och Sverigedemokraterna med oss i den frågan. Det borde egentligen
            vara en självklarhet för alla partier som är anhängare av en god
            naturvård.
          </note>
          <note>
            Jag tycker att Sverigedemokraternas politik är märklig. Ni påstår
            i den här debatten att ni vill anslå 1 ½ miljard kronor mer till
            detta område, Anders Forsberg, men alla vi som är här vet att
            ni röstar för Moderaternas budgetramar som innebär jättestora
            nedskärningar över hela ramen för att man ska finansiera skattesänkningar.
            Hur får Anders Forsberg det att gå ihop?
          </note>
          <note type="speaker">
            Anf. 83 ANDERS FORSBERG (SD) replik:
          </note>
          <note>
            Herr talman! Det var intressant att Jens Holm nämnde att man
            pratar om kvalitet i stället för kvantitet. Det tycker jag är
            välbehövligt och något som jag tror att vi i politiken måste utgå
            ifrån mycket mer. Man mäter hur mycket arealer man har och hur
            mycket man råkar ha av det och det, och så blir det viktigare
            än kvaliteten.
          </note>
          <note>
            När det gäller många av de skyddsvärda biotoperna i dag kan man
            konstatera att det är intressantare att ha många och mer spridda
            biotoper än att ha stora samlade.
          </note>
          <note>
            Som nämndes tidigare – jag tror att det var av Ulf Berg – har
            vi ganska stora arealer uppe i norra Sverige som är skyddade,
            men i södra Sverige är andelen väldigt liten. Det påverkar och
            är framför allt en landsbygdsfråga. Man kan lyfta fram turismen
            och de andra delarna också, men skogen är trots allt en viktig
            resurs för vårt land.
          </note>
          <note>
            Jag har en annan fundering som det har varit en diskussion om
            tidigare, nämligen frihet och ansvar, eller regler och styrning.
            Hur ser Jens Holm på det?
          </note>
          <note type="speaker">
            Anf. 84 JENS HOLM (V) replik:
          </note>
          <note>
            Herr talman! Jag noterar att jag inte fick något svar på hur
            Sverigedemokraterna får ihop det hela. Först röstar man för Moderaternas
            budgetramar, som innebär nedskärningar och åtstramningar över
            hela linjen, även på detta område. Sedan påstår man att man vill
            satsa mer.
          </note>
          <note>
            Anders Forsberg ställde en fråga till mig om frihet under ansvar,
            som är lite av en paroll för svensk skogsvårdspolitik. Jag tycker
            inte att det har fungerat särskilt bra. Ibland är det faktiskt
            frihet utan ansvar. Därför vill vi i Vänsterpartiet att skogsvårdslagen
            ska ses över. Vi vill ha mer lagreglering på vissa områden.
          </note>
          <note>
            Detta är inte bara en fråga för 300 000 skogsägare, utan det
            är en fråga som engagerar 9 miljoner svenskar och tiotusentals
            människor som kommer och besöker vårt land. Detta är en fråga
            som handlar om hur vi ska kunna uppnå våra 16 miljömål. Då är
            det viktigt att man inte bara ensidigt tittar på produktion utan
            också på hur vi kan ta stor hänsyn till våra skogar.
          </note>
          <note type="speaker">
            Anf. 85 ULF BERG (M) replik:
          </note>
          <note>
            Herr talman! När det gäller skogen har virkesförrådet ökat med
            1 ½ miljard kubikmeter, och vi har således också bundit 1,5 miljarder
            ton koldioxid. Det har vi gjort tack vare att vi har en produktiv
            skog.
          </note>
          <note>
            Om skogen får stå kvar kommer den sakta men säkert att sluta
            växa. Den börjar självgallra sig, träden dör och vi har då förlorat
            förmågan att binda ytterligare koldioxid.
          </note>
          <note>
            Jag vill ställa en fråga till Jens Holm med anledning av detta:
            Är det inte bra att fortsätta att se till att vi har en växande
            och produktiv skog där vi har en hög kvalitet på de avsättningar
            vi gör?
          </note>
          <note>
            I exempelvis Jokkmokks kommun är 75 procent av skogen avställd,
            och man vill avställa ytterligare. Enligt mig når man kanske inte
            så mycket högre värde då.
          </note>
          <note>
            Jag har en annan fråga apropå djurskyddslagen. Molstaberg är
            ett ställe där man har drabbats av vargangrepp och där länsstyrelsen
            mer eller mindre tvingade fårägarna att ta in djuren i förtid.
            Är det så Vänstern tycker att vi ska lösa problematiken med vargen?
          </note>
          <note>
            Jag har en fråga till. Länsstyrelsen polisanmälde ägarna för
            brott mot djurskyddslagen, men det blev nedlagt av åklagaren.
            Tycker Vänstern att det finns skäl att justera lagstiftningen
            så att man ska kunna straffa fårägare som har stängt in sina djur
            på ett tillfredsställande sätt men inte kan hålla vargen utanför?
          </note>
          <note type="speaker">
            Anf. 86 JENS HOLM (V) replik:
          </note>
          <note>
            Herr talman! Jag ska försöka svara på alla viktiga frågor som
            Ulf Berg ställer. Först gäller det skogsbruket. Det är som sagt
            viktigt med kvalitet, och det är viktigt att det ska vara representativa
            marker som man skyddar. För att göra det lite enkelt: Man ska
            inte ensidigt titta på skogar uppe i norra Sverige, utan det här
            ska gälla över hela Sverige. Jag tycker att Ulf Berg lyfter en
            viktig poäng där.
          </note>
          <note>
            För att vi ska kunna stärka kvaliteten och höja ambitionerna
            på skogsområdet har vi denna historiskt stora satsning, där jag
            beklagar att Moderaterna inte är med. De är inte ens med när det
            gäller det i betänkandet som främst handlar om frivilliga avsättningar
            av naturvårdsavtal och biotopskydd. Moderaterna vill inte vara
            med och höja detta anslag. I stället drar de ned med 100 miljoner
            kronor. Om man drar ned med så mycket får man inget annat än en
            sänkt ambitionsnivå och sämre kvalitet på skyddet av skog. Det
            tycker jag ska sägas.
          </note>
          <note>
            Vad gäller rovdjur och hur vi skyddar oss mot dem måste det göras
            på ett rättssäkert sätt. Det tycker jag är viktigt. De ändringar
            som ni gjorde så att man inte längre kan överklaga till domstol
            anser inte vi är rättssäkra. Ganska många andra med oss anser
            samma sak.
          </note>
          <note>
            Det finns också en annan viktig sak. Det gäller det förebyggande
            arbetet och att vi måste ge stöd till de människor som bedriver
            jordbruk och inte minst djuruppfödning ute på landsbygden. Det
            är därför vi med den här budgeten höjer till exempel ersättningarna
            för viltskador. Man ska få högre ersättningar, man ska kunna stängsla
            in och man ska kunna bedriva ett bättre förebyggande arbete. Tycker
            inte Moderaterna att det är bra?
          </note>
          <note type="speaker">
            Anf. 87 ULF BERG (M) replik:
          </note>
          <note>
            Herr talman! Jag har sagt det tidigare: Man höjer med 20 miljoner
            kronor. En tiondel hade behövts i Molstaberg, och det är bara
            en enda gård. Detta är en näring där vi vet att efterfrågan på
            lammkött ökar. Det finns goda förutsättningar att bedriva djurskötsel
            ute på landsbygden och på köpet få höga naturvärden när hagmark
            betas. Det är vi helt överens om, Jens Holm. Där behövs betande
            mular, för annars kommer slyet att växa igen. Jag som bor på landet
            brukar säga att när man vänder ryggen till efter att ha kapat
            med röjsågen har det börjat växa upp kanske tio små skott i stället
            för ett. Det finns egentligen bara ett skäl att se till att det
            fungerar bra. Det är oomtvistat att detta är höga biologiska värden.
          </note>
          <note>
            När det gäller att avsätta mark tror jag att vi måste bli smartare.
            Den stora skogsbranden i Västmanland var en stor katastrof. Men
            det kan också komma bra saker ur en katastrof. Vi vet alla att
            skogsbränder även skapar en ny typ av växtlighet och annat.
          </note>
          <note>
            Jag ställde en fråga i samband med en skogsexkursion på plats:
            Hur länge kan man säga att effekten av en skogsbrand finns kvar?
            Ca 30 år, var svaret jag fick. Då började jag tänka så här: Nu
            har man löst in skog som kanske efter 30 år inte har några speciellt
            synliga minnen av skogsbranden. Men det är fortfarande inte en
            produktiv skogsmark. Det kanske hade varit bättre att se till
            att markägare hade fått olika bidrag under den tid då de har haft
            nytta av skogsbranden när det gäller biologisk mångfald. Sedan,
            när det klingar av, blir det produktiv skog igen. Hade inte det
            varit en bättre lösning?
          </note>
          <note type="speaker">
            Anf. 88 JENS HOLM (V) replik:
          </note>
          <note>
            Herr talman! Det kanske hade kunnat vara en bättre lösning. Det
            är lite svårt att gå in i just ett enskilt fall. Men jag noterar
            att Ulf Berg talar om bidrag, och då antar jag att han menar bidrag
            från staten till skogsägarna.
          </note>
          <note>
            Då är vi där igen, Ulf Berg. I förrgår avfärdade ni ökade satsningar
            på 600 miljoner kronor. Det var en historiskt stor satsning på
            mer skyddad skog men också på bättre skötsel av den skyddade skogen.
            I dag avfärdar ni satsningar och vill dra ned med 100 miljoner
            kronor för bättre skydd av skogen.
          </note>
          <note>
            Jag får i alla fall inte ihop detta. Hur kan man å ena sidan
            stå och tala om högre bidrag till skogsägare som vill skydda skog
            och å andra sidan i nästa andetag göra dessa drakoniska neddragningar?
          </note>
          <note type="speaker">
            Anf. 89 MARIANNE PETTERSSON (S):
          </note>
          <note>
            Herr talman! Precis som Isak From sa ska jag tala om vår mat.
            Det passar ju ganska bra så här vid lunchtid.
          </note>
          <note>
            Vår mat är ett ämne som berör och engagerar. Vår mat är en källa
            till både glädje och oro. Ofta möts vi av rubriker på löpsedlar
            som varnar för olika farliga ämnen eller smittor i vår mat. Det
            är inte lätt för alla konsumenter att veta vad som är sant eller
            falskt och vad man faktiskt behöver oroa sig för.
          </note>
          <note>
            Därför är våra kontrollmyndigheters arbete otroligt viktigt.
            Vad är det i maten jag köper? Kan jag lita på innehållsdeklarationen?
            Konsumenterna måste känna tillit till de livsmedel som produceras
            och säljs. Under 2014 etablerade Livsmedelsverket en särskild
            arbetsgrupp som samordnar allt arbete mot livsmedelsfusk och andra
            oegentligheter och som utgör en stödfunktion till kontrollmyndigheterna.
            Sedan oktober 2014 finns en ny funk ­ tion vid Livsmedelsverket,
            Livsmedelsombudsmannen, för att bland annat ta emot tips om misstänkta
            oegentligheter.
          </note>
          <note>
            Herr talman! Det är viktigt att konsumenterna får bra information
            om de livsmedel de köper och att de litar på kontrollmyndigheterna
            och producenterna – detta för att kunna göra medvetna och hälsosamma
            val.
          </note>
          <note>
            Olika branscher arbetar nu för en ökad frivillig märkning som
            tillsammans med tuffare EU-regler kan underlätta för konsumenterna
            att göra medvetna val. Handeln spelar en viktig roll för att informera
            om varors ursprung och de mervärden som svenska livsmedel har.
            Sverige använder mindre kemikalier i jordbruket än andra länder
            och har mindre antibiotikaanvändning. Vår mat är tillverkad med
            stor hänsyn till vår miljö, och vi har höga krav på djurvälfärd.
            Detta är en av framgångsfaktorerna för svensk livsmedelsindustri.
          </note>
          <note>
            Konsumenterna efterfrågar också i allt högre grad ekologiska
            livsmedel. Här finns en stor möjlighet för producenterna att ta
            del av en växande marknad, både i Sverige och i andra länder.
          </note>
          <note>
            Herr talman! Krav på miljöhänsyn och djurskydd vid offentlig
            upphandling är viktiga styrmedel för att öka svensk livsmedelsproduktion.
            Den offentliga måltiden ska bidra till god hälsa och hållbar produktion.
            Den offentliga måltiden är ett viktigt verktyg för att påverka
            efterfrågan av livsmedel av hög kvalitet. Det är viktigt att den
            offentliga sektorn inte köper mat som skulle vara olaglig om den
            producerades i Sverige. Regering ­ en har inrättat en upphandlingsmyndighet
            som ska underlätta för kommuner att köpa svenskt. Man har också
            tagit fram regler som gör det lättare att upphandla svensk mat.
          </note>
          <note>
            Regeringens mål är att öka den svenska matproduktionen och skapa
            jobb och tillväxt i hela landet. Svensk export av livsmedel är
            viktig för att öka livsmedelsproduktionen och skapa de nya jobben.
            Här kan de svenska mervärdena som vår livsmedelssäkerhet, salmonellafrihet
            och låga antibiotikaanvändning och den mindre klimatpåverkan med
            mera användas i marknadsföringen, där Sverige kan bli ”Det hållbara
            livsmedelslandet”. Våra livsmedel kännetecknas också av hög kvalitet.
            Detta tillsammans kan ge oss konkurrensfördelar. Vi behöver också
            utveckla förädlingsgraden och skapa produkter för att stärka konkurrenskraften
            samtidigt som vi stärker varumärket svensk mat.
          </note>
          <note>
            Livsmedelsindustrin är Sveriges fjärde största industrigren sett
            till andelen anställda, och den skapar jobb i hela landet. Sektorn
            har en mycket stor andel små företag, men det är ett fåtal stora
            företag som står för huvuddelen av produktionen. Här finns en
            stor potential för utveckling och ökad export.
          </note>
          <note>
            Jordbruksverket och Livsmedelsverket har fått i uppdrag att hjälpa
            svenska företag som vill exportera genom att arbeta för exportgodkännan
            ­ de och för att lösa exportrelaterade problem i tredjeland. Arbetet
            med att minska hindren är centralt för att svenska företag ska
            komma in på nya marknader.
          </note>
          <note>
            Herr talman! En annan viktig faktor för svensk matproduktion
            är besöksnäringen, där mat och dryckesupplevelser är en självklar
            del. Globalt är måltidsturism en bransch i tillväxt. Att göra
            mat och dryck till en resandeanledning ställer ökade krav. Det
            gäller bland annat leverans av lokala råvaror av högsta klass
            och att bygga berättelser om varifrån de kommer och hur de har
            tagits fram. Det är på lokal och regional nivå det finns möjlighet
            att skapa mötesplatser mellan livsmedelsproducenter och besökare.
            Här blir besöksnäringen en del av utvecklingen av svensk livsmedelsexport.
          </note>
          <note>
            Livsmedelsstrategin, som kommer på riksdagens bord nästa år,
            tar ett helhetsgrepp på många av de utmaningar vi står inför när
            det gäller produktion, konsumtion och tillväxt. Målet är att öka
            sysselsättningen, produktionen, exporten, innovationskraften och
            lönsamheten i livsmedelsproduktionen samtidigt som de nationella
            miljömålen nås.
          </note>
          <note>
            (Applåder)
          </note>
          <note type="speaker">
            Anf. 90 STINA BERGSTRÖM (MP):
          </note>
          <note>
            Herr talman! Även jag har begärt ordet för att prata om maten
            vi äter, vårt jordbruk och den livsmedelsstrategi som regering
            en nu håller på att ta fram.
          </note>
          <note>
            Miljöpartiet ser fram emot att en visionär och hållbar strategi
            kommer på plats. Det är en strategi för hur vi kan öka lönsamheten
            och hållbarheten i livsmedelsproduktionens alla led, och en strategi
            för hur livsmedelskonsumtionen i Sverige ska bli mer miljö- och
            klimatanpassad och mer hälsosam.
          </note>
          <note>
            Miljöpartiet anser att en ökad svensk jordbruksproduktion och
            en ökad satsning på ekologiskt ska vara uttalade visioner för
            den här strategin. Fisket måste bygga på hållbara fiskekvoter,
            och man bör ge företräde för det fiske som sker med minst negativ
            miljöpåverkan.
          </note>
          <note>
            Det är viktigt att fortsätta stimulera det miljöbästa jordbruket,
            det certifierade ekologiska jordbruket, men vi behöver också fokusera
            på att få bort det som är miljömässigt sämst.
          </note>
          <note>
            Att livsmedelsstrategin utformas i samklang med de nationella
            miljömålen är en förutsättning för att strategin, fisket och jordbruket
            ska bli långsiktigt hållbart. Det här låter k anske självklart,
            men är viktigt att understryka.
          </note>
          <note>
            Miljömål en – E tt rikt odlingslandskap , Ett rikt djur- och
            växtliv, B egränsad klimatpåverkan, Hav i balans och levande kust
            och skärgård, L evande sjöar och vattendrag, Giftfri miljö och
            G rundvatten av god kvalitet – är alla mål som hör ihop med det
            vi äter och dricker. Därför är det viktigt med ett spårbyte från
            användningen av konstgödsel, giftiga kemikalier och i förlängningen
            GMO till smartare, mer naturliknande brukningsmetoder med minskad
            användning av kemiska bekämpningsmedel och användning av mindre
            giftiga ämnen.
          </note>
          <note>
            Herr talman! Det är viktigt med bra styrmedel för att vi ska
            kunna ha en hållbar jordbruksproduktion och en hållbar konsumtion
            av livsmedel. Miljöpartiet anser att den offentliga upphandlingen
            är en nyckel för att stimulera ekologiskt, närodlat, närfiskat,
            svenskt och en större andel vegetariskt i de offentliga köken.
          </note>
          <note>
            För att uppnå regeringens ambition med en ökad ekologisk produktion
            och konsumtion är det viktigt med mål. Det tidigare målet med
            25 procent ekologiskt i offentlig konsumtion har gett stort genomslag
            i många kommuner och landsting. Miljöpartiet anser att de t behövs
            nya mål för ekologiskt när det gäller såväl konsumtion som produktion
            och andelen ekologiskt odlad mark.
          </note>
          <note>
            Herr talman! Det talas ofta om att vi i Sverige har konkurrensnackdelar,
            till exempel att vi har höga kostnader för arbete och byggnader
            och sämre odlingsförutsättningar. Men det är också viktigt att
            vi lyfter fram våra konkurrensfördelar. Sveriges främsta konkurrenskraft
            när det gäller livsmedel är våra svenska mervärden, våra relativt
            höga miljö- och djurskyddskrav, vår låga antibiotikaanvändning
            och vår höga livsmedelssäkerhet. Det här är värden som måste värnas
            och stärkas.
          </note>
          <note>
            Herr talman! Sverige har en stor potential att öka livsmedelsproduktio
            ­ nen och ta ett större ansvar för den globala livsmedelsförsörjningen.
            I framtiden kommer det att finnas en ökad efterfrågan på livsmedel
            i takt med att befolkningen växer. Att ha tillgång till produktiv
            jordbruksmark kommer att bli en stor konkurrensfördel. Att värna
            den svenska jordbruks ­ marken är en investering för framtiden.
            Vi bör värna jordbruksmarken genom att arbeta mot nedläggning
            av jordbruk samt undvika att ta högpro ­ duktiv jordbruksmark
            i anspråk för andra ändamål.
          </note>
          <note>
            Sverige är i dag långt ifrån självförsörjande på livsmedel. Merparten
            av de insatsvaror som i nuläget används inom jordbruket som handelsgödsel
            och fossila drivmedel kan inte produceras i Sverige. Det innebär
            att vi har en låg krisberedskap. Men vi har alla förutsättningar
            för att ha en hög krisberedskap när det gäller livsmedel. Vi kan
            förstärka den genom att ställa om till fossilfritt och genom att
            byta ut insatsmedlen till förnybara sådana som kan produceras
            i Sverige.
          </note>
          <note>
            Avslutningsvis, herr talman, vill jag säga att en ökad hållbar
            livsmedelsproduktion i Sverige även handlar om en förbättrad krisberedskap.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11.)
          </note>
          <note>
            § 7 Skatt, tull och exekution
          </note>
          <note>
            Skatteutskottets betänkande 2015/16:SkU1
          </note>
          <note>
            Utgiftsområde 3 Skatt, tull och exekution (prop. 2015/16:1 delvis)
          </note>
          <note>
            föredrogs.
          </note>
          <note type="speaker">
            Anf. 91 PER ÅSLING (C):
          </note>
          <note>
            Herr talman! Vi har nu att behandla utgiftsområde 3 om anslagen
            till Skatteverket, Tullverket och Kronofogdemyndigheten. Ett fungerande
            skattesystem och ett fungerande betalningssystem är grunden för
            att vår ekonomi ska fungera. Våra tre fiskala myndigheter har
            viktiga uppdrag att säkerställa detta.
          </note>
          <note>
            De beslut vi fattar i skatteutskottet har till stor del en internationell
            koppling. Det kan handla om att anpassa svensk skattelagstiftning
            till EU och om automatiskt utbyte mellan nationer. Detta och alla
            andra beslut ska sedan implementeras av de tre myndigheter vars
            anslag vi ska fatta beslut om senare under dagen.
          </note>
          <note>
            Jag vill inledningsvis klargöra att arbetet i skatteutskottet
            alltmer har en internationell koppling. Det är viktigt i och med
            den ökade rörligheten av människor, varor, företag och kapital
            som såväl EU som globalisering ­ en av ekonomin har inneburit
            och som ställer fler krav på vårt och myndigheternas arbete.
          </note>
          <note>
            Herr talman! Skatter har ett antal mål. Skatter genereras till
            vår offentliga sektor för att finansiera såväl välfärd som investeringar.
            Skatter genereras av fördelningspolitiska skäl, miljöskäl och
            andra konsumtionsstyrande skäl.
          </note>
          <note>
            Det är eftersträvansvärt att de är enkla och att det finns en
            förutsebarhet och en rättssäkerhet i skatteuttaget. I grunden
            handlar det om en viktig målsättning för oss som lagstiftare att
            det finns en legitimitet bakom skatteuttaget.
          </note>
          <note>
            Allt färre säger sig känna någon som arbetar svart. Även antalet
            personer som känner någon som anlitat svart arbetskraft har, enligt
            Sifoundersökningar, minskat. Det är ett glädjande resultat.
          </note>
          <note>
            Med fler jobb, fler skattebetalare och tydliga tecken på en krympande
            svart ekonomi finns det också mer resurser till välfärden. Det
            är en kombination av Skatteverkets interna utvecklingsarbete,
            ny lagstiftning och reformer som stärker skatteuppbörden. Det
            handlar bland annat om beslut som riksdagen fattat om ökade kontrollmöjligheter
            för Skatteverket. Också RUT- och ROT-avdragen har bidragit till
            att förändra attityden till skattefusk och svartarbete.
          </note>
          <note>
            Höstens migrationsöverenskommelse innehåller ett utökat RUT-avdrag
            när det gäller nya tjänster. Men tyvärr vidhåller regeringen det
            sänkta taket, vilket innebär en halvering till 25 000 kronor per
            person och år. Det innebär även ett bantat ROT-avdrag. Det är
            givetvis bekymmersamt. Både Ekobrottsmyndigheten och Ekonomistyrningsverket
            varnar för att svartjobben kommer att öka. Jag vet att det finns
            ideologiska skillnader när det gäller synen på ROT och RUT. Men
            ingen av oss vill ha mer svartarbete. Utvecklingen av svartarbete
            måste följas noggrant.
          </note>
          <note>
            EU och den globaliserade ekonomin har medfört ökad rörlighet
            för människor, varor, företag och kapital. Därför blir enkla och
            förutsägbara regler, som verktyg för att säkerställa den konkurrensneutrala
            handeln, allt viktigare.
          </note>
          <note>
            Tullverket har bland annat som uppgift att förenkla den legala
            handeln och förhindra den illegala genom att erbjuda smidiga tullrutiner
            för utrikeshandel, enkel gränspassage för resande och ett effektivt
            gränsskydd. I ett Europa som i dag diskuterar mer kontroller mellan
            medlemsländer måste vi stanna upp och se vilka effekter detta
            får för handel och rörlighet för medborgare. De positiva effekterna
            som vår öppenhet har gett oss får inte backas tillbaka.
          </note>
          <note>
            Herr talman! Det finns en samsyn över blockgränsen i fråga om
            att vi behöver stärka arbetet med att upprätthålla en god betalningsvilja
            i samhället och att hjälpa till att förhindra att skulder behöver
            drivas in. Kronofogdemyndigheten har arbetat och arbetar metodiskt
            med detta. Den strategi mot överskuldsättning som den sittande
            regeringen nyligen gått fram med fullföljer det arbete som alliansregeringen
            genomförde för att minska överskuldsättningen. Det är mycket angeläget.
          </note>
          <note>
            Avslutningsvis vill jag återknyta till legitimiteten i skatteuttaget.
            En viktig förutsättning är att våra myndigheter finns närvarande
            i hela landet. Det gäller särskilt de myndigheter som de allra
            flesta av oss kommer i kontakt med.
          </note>
          <note>
            Frågan om statens närvaro är helt central för det samhälle vi
            vill bygga, för statsförvaltningens egen effektivitet och för
            växande företag. Kreativa människor ska se staten som ett stöd
            och inte som en begränsande kraft utan förankring i verkligheten.
          </note>
          <note type="speaker">
            Anf. 92 NIKLAS WYKMAN (M):
          </note>
          <note>
            Herr talman! En fri och öppen värld präglad av migration, asylrätt
            och möjligheter för människor att röra sig över gränser är en
            mycket bättre värld än den vi en gång hade. Då var länder slutna.
            Man stängde världen ute. Det höll tillbaka människor, företag,
            jobb, sysselsättning, tillväxt och arbetstillfällen.
          </note>
          <note>
            Sverige är ett av de länder i världen, eller kanske det land
            i världen, som tjänar allra mest på den öppenhet som vi har erövrat
            under årtionden. Men öppenheten ställer också mycket stora krav
            på våra svenska myndigheter. Just nu gäller det en akut hantering.
            Tullverket och Skatteverket ställs inför uppgifter de kanske inte
            har haft tidigare eller åtminstone inte haft mycket av. Det är
            därför viktigt at vi ger tillräckliga resurser till våra myndigheter
            för att de ska kunna utöva sitt arbete. Det ger styrka åt svensk
            företagsamhet, som ger tillväxt, vilket i sin tur ger arbetstillfällen
            och i grunden en mer rättvis fördelning av samhällets resurser.
          </note>
          <note>
            Genom ett antal hårda läxor och erfarenheter har vi lärt oss
            det som kan vara öppenhetens baksidor, då världsekonomin prövar
            våra förutsättningar för fullt. Det upplevde vi till exempel under
            90-talskrisen. Då utsattes svensk ekonomi för stora påfrestningar,
            och många människor förlorade sina arbeten. Vi skulle samtidigt
            hantera stora kriser i vår omvärld, bland annat på Balkan, i östra
            Afrika, i Mellanöstern och så vidare.
          </note>
          <note>
            Vi har klarat den sortens utmaningar förut. Vi kommer att klara
            dem igen. Grunden är att vi har starka, dugliga och skickliga
            myndigheter. Alliansens uppfattning är att vi ska vara stolta
            över våra myndigheter i Sverige. De ska också ha resurser för
            att bedriva sin verksamhet på bästa sätt.
          </note>
          <note>
            När vi fick en ny ekonomisk kris 2008 kunde vi se skillnaden
            mot hur det såg ut i början av 90-talet. Vi hade möjlighet att
            genomföra utbudsreformer på arbetsmarknaden som gjorde att fler
            kunde delta. Vi hade också resurser i ekonomin. Vi hade stora
            överskott, dels från regeringen Perssons tid, dels från Alliansens
            första år, som vi kunde använda för att stimulera jobb och tillväxt.
          </note>
          <note>
            Grunden för detta var ett starkt ramverk för finanspolitiken
            med ut ­ giftstak, saldomål, överskottsmål med mera. Ramverket
            var en ledstjärna för politiken och tvingade regeringen att prioritera
            och använda pengarna på bästa sätt.
          </note>
          <note>
            Därför yrkar Moderaterna inte på något annat än regeringens förslag
            i dag. Riksdagen har redan beslutat om det rambeslut som styr
            hur mycket resurser som tillförs myndigheter. Vi värnar om den
            ordning som finns. Därmed hänvisar vi till vårt särskilda yttrande.
          </note>
          <note>
            Om vi i stället hade haft en alliansregering finns det saker
            som skiljer förslaget som ligger på bordet från det vi hade genomfört
            i stället. Det handlar bland annat om ökade möjligheter att bekämpa
            terrorism. Vi anslår 5 miljoner extra för att Skatteverket tillsammans
            med andra myndigheter ska motverka detta.
          </note>
          <note>
            Vi noterar att minoritetsregeringen har tagit detta till sig
            och har gjort skrivningar om att denna verksamhet är viktig. Vi
            välkomnar det och hoppas givetvis att det till slut också ska
            följas av pengar för att möta detta.
          </note>
          <note>
            Det som oroar oss mycket i fråga om det här har inte direkt med
            myndighetsutövandet att göra. Det råder en relativt bred samsyn
            i denna kammare om vad myndigheterna ska göra. Det som oroar oss
            moderater och Alliansen är att det nu kan ligga en mycket svårare
            uppgift framför myndigheterna, till följd av den politik som regeringen
            för.
          </note>
          <note>
            Vi har sett tidigare i Sverige vad ett minskat RUT-avdrag, ett
            minskat ROT-avdrag, höjda skatter på ungefär 40 miljarder kronor
            på jobb och tillväxt kan göra med skattemoralen. Vi har sett vad
            det kan göra med Skatteverkets möjlighet att fullfölja och utföra
            sitt uppdrag på det sätt det är tänkt. När skattemoralen sjunker
            ökar givetvis trycket på myndigheter. Vi har under tidigare S-regeringar
            sett att förtroendet för skattesystemet har varit mycket lågt.
            Acceptansen för att arbeta svart har varit väsentligt högre.
          </note>
          <note>
            Herr talman! Precis som Per Åsling, skatteutskottets ordförande,
            hänvisade till finns det en oro inom Alliansen för att nu illa
            genomförda skattereformer kommer att öka belastningen på myndigheten
            på ett sådant sätt att de resurser som anslås till slut inte räcker
            till.
          </note>
          <note>
            För att myndigheter ska kunna utföra sitt arbete på bästa sätt,
            för att Skatteverket ska fortsätta öka i fråga om förtroende och
            vara den goda servicemyndighet det är i dag behöver det åtföljas
            av en skattepolitik som har bred legitimitet. Den ska ha hög effektivitet
            och lägga grunden för fler jobb och hög tillväxt. Det ger möjligheter
            att starta och driva företag och ger entreprenörer möjlighet att
            vara, vistas och växa här i Sverige.
          </note>
          <note>
            Det är med oro vi ser på regeringens föreslagna skattehöjningar.
            Och det är med oro vi ställer oss frågan: Hur kommer myndighetsuppdraget
            att kunna utvecklas framöver?
          </note>
          <note>
            Skatteverket, bland andra, har gjort ett mycket gott arbete under
            åren som varit. Legitimiteten och populariteten har stigit, även
            hos de företagare som förut var mycket missnöjda. Men det bygger
            inte bara på Skatteverkets arbete utan också på en skattepolitik
            som kan vinna brett gillande och som kan se till att jobben blir
            fler.
          </note>
          <note>
            (Applåder)
          </note>
          <note type="speaker">
            Anf. 93 OLLE FELTEN (SD):
          </note>
          <note>
            Herr talman! Inledningsvis yrkar jag bifall till reservation
            1 vid punkt 2 i Skatteutskottets betänkande SkU1. Jag ställer
            mig också bakom vårt särskilda yttrande till punkt 1, eftersom
            vi inte yrkar bifall till vårt förslag.
          </note>
          <note>
            De tre myndigheter som vårt utgiftsområde omfattar, Skatteverket,
            Tullverket och Kronofogdemyndigheten, har viktiga uppgifter att
            hantera, nämligen att se till att statens intäkter realiseras,
            att skydda Sverige mot skadliga varuflöden och att säkerställa
            betalningsströmmarna. Därutöver har de en lång rad andra viktiga
            sidouppgifter. Det handlar alltså om myndigheter som, i ett antal
            olika avseenden, utgör förutsättningen för att hela samhället
            ska fungera.
          </note>
          <note>
            Det svenska samhället bygger på att människor vill göra rätt
            för sig och att man bidrar på olika sätt. Det är den svenska folksjälens
            viktigaste komponent. Ett starkt socialt kapital utgör stommen
            i samhällsbygget, och det innebär att vi på ett naturligt sätt
            väljer att anstränga oss för att göra rätt och att vi har en stark
            vilja att dela med oss av våra tillgångar till dem som har det
            sämre. Trygghet, solidaritet och öppenhet är andra ledord i vårt
            samhällsbygge. Det har också varit grunden för hur den svenska
            statsapparaten har byggts upp och utvecklats genom åren. Vi har
            i hög grad en stark tillit till våra myndigheter och en övertygelse
            om att de agerar rättvist och effektivt.
          </note>
          <note>
            Herr talman! Detta är Sverigedemokraternas utgångspunkt när vi
            diskuterar budgeten för våra tre myndigheter. Vi i utskottet har
            besökt samtliga myndigheter, pratat med anställda inom myndigheterna
            och nagelfarit relevanta rapporter om deras verksamhet. Vi har
            också värderat annan information som vi har inhämtat på olika
            sätt. Med det som grund har vi kommit fram till ställningstagandet
            att det krävs resursförstärkningar för att dessa myndigheter ska
            kunna uppfylla de krav och förväntningar som ställs på dem. Det
            betyder att det i dag finns relevanta skillnader mellan tillgängliga
            resurser och de uppdrag som myndigheterna har att utföra. Detta
            menar vi måste åtgärdas för myndigheternas egen skull, för deras
            personal och för Sverige som nation.
          </note>
          <note>
            Vi ser att det behövs ett tillskott till Skatteverket för att
            hantera ett ökat behov av olika kontrollfunktioner. Effektiva
            kontroller är en grundläggan ­ de förutsättning för att det ska
            gå att rätta till felaktigheter och beivra försök att undandra
            sig skatt. Vi ser också att den stora satsning på utökad användarvänlighet
            och tillgänglighet i de elektroniska tjänster som Skatteverket
            arbetar med ger goda resultat.
          </note>
          <note>
            Tullverket och Kronofogdemyndigheten ligger också väl till i
            den processen, vilket är glädjande. Detta är dock ett område där
            man inte kan vila på gamla lagrar, utan det krävs en kontinuerlig
            vidareutveckling för att tjänsterna ska vara moderna och relevanta.
            Tekniken öppnar nya möjligheter för ett effektivare samarbete
            mellan myndigheter, vilket vi menar är ett viktigt utvecklingsområde
            framöver. Därför lägger vi 50 miljoner extra på Skatteverket i
            vårt budgetförslag för 2016, som vi alltså inte röstar på.
          </note>
          <note>
            Herr talman! V i ser också att det behövs ett rejält tillskott
            till Tullverket för att man ska klara av att hantera de ökade
            riskerna vid kontrollerna av varuflödet vid landets gränser. Vi
            ser till exempel ett kraftigt ökat inflöde av illegala vapen,
            alkohol, tobak och narkotika. Vi ser ett behov av ökad bemanning
            vid gränskontrollerna för att skapa en relevant arbetsmiljö och
            ökad säkerhet för tulltjänstemännen som utför det viktiga arbetet.
            Vi ser också ett fortsatt behov av resurser för att Tullverket
            ska kunna fullfölja de viktigaste satsningarna som följer av Sveriges
            åtagande inom ramen för den gemensamma tullagstiftningen, UCC.
            Därför lägger vi 219 miljoner extra på Tullverket i vår budget
            för 2016.
          </note>
          <note>
            Vi ser också att Kronofogdemyndigheten har ett stort och viktigt
            arbete framför sig, att jobba med att utveckla möjligheten för
            överskuldsatta, inte minst företagare, att genomgå en skuldsanering.
            För detta har regeringen avsatt 10 miljoner kronor under tre år,
            vilket vi tycker är en bra åtgärd, eftersom framför allt småföretagares
            situation i ett obeståndsläge är synnerligen problematiskt. Åtgärden
            borde kanske ha vidtagits för länge sedan, men det är positivt
            att det nu kommer till stånd.
          </note>
          <note>
            Herr talman! Myndigheternas service och information till företag
            och allmänhet är en viktig faktor för att skapa legitimitet för
            myndighetsutövningen. Därför menar vi att de bör ha en organisation
            som geografiskt spänner över hela landet och som kan tillhandahålla
            de funktioner som behövs för att de ska kunna verka fullt ut i
            hela Sverige. Samtidigt måste vi också ställa krav på myndigheterna
            att agera på ett så kostnadseffektivt sätt som möjligt. En viktig
            faktor är därför att fortsätta utveckla elektroniska tjänster
            och att information alltid finns tillgänglig via internet, telefon
            och, där behov finns, via personliga besök.
          </note>
          <note>
            Sammantaget skulle Sverigedemokraternas satsningar innebära utöka
            ­ de möjligheter för våra myndigheters förmåga att verka för en
            stark tillit i samhället och goda förutsättningar för legala verksamheter
            som vill göra rätt för sig och bidra till välfärden. Det är viktiga
            satsningar som bidrar till att bygga ett öppet samhälle som grundar
            sig på trygghet och solidaritet mellan människor.
          </note>
          <note>
            (Applåder)
          </note>
          <note type="speaker">
            Anf. 94 MATS PERSSON (L):
          </note>
          <note>
            Herr talman! Jag vill yrka bifall till Liberalernas reservation
            2 vid punkt två, Vissa frågor på tullområdet . Sedan vill jag
            följa upp det särskilda yttrande som vi har i betänkandet.
          </note>
          <note>
            De skattehöjningar som regeringen nu genomför får ju stor effekt
            på de verksamheter som det här utgiftsområdet har att behandla.
          </note>
          <note>
            Fler och växande företag är grunden för vårt välstånd. Att fler
            människor går till jobbet är avgörande för att fler människor
            ska känna frihet och egenmakt. Men det är också grunden för vårt
            gemensamma välstånd.
          </note>
          <note>
            Därför är det alarmerande att regeringen nu föreslår historiskt
            höga skattehöjningar. Det blir mindre lönsamt att arbeta, att
            utbilda sig och att ta ansvar på jobbet. Det blir dyrare att anställa
            ungdomar och äldre. ROT-avdraget och RUT-avdraget försämras. Branscher
            drabbas nu av pyspunka, och detta får effekt för de myndigheter
            som vi i utskottet har ansvar för.
          </note>
          <note>
            Från Liberalernas sida väljer vi en annan väg för Sverige. Vi
            avvisar de historiskt höga skattehöjningarna, vi avvisar de stora
            utgiftsökningar som sker i budgeten och vi väljer en annan inriktning
            för Sverige där det lönar sig att arbeta, att utbilda sig och
            att ta ansvar på jobbet.
          </note>
          <note>
            Vi tror att det är viktigt att öka drivkraften för att arbeta
            och att utvidga de sektorer som under de senaste åren har vuxit
            fram därför att vi med skatteverktyget har stimulerat dem. Jag
            tänker på ROT-sektorn och på RUT-sektorn. Nu ser vi att det finns
            en överväldigande risk för att det växer fram en svart marknad,
            vilket inte minst kommer att få stora effekter för Skatteverkets
            verksamhet.
          </note>
          <note>
            Herr talman! Det är samtidigt viktigt att människor får större
            kunskap om skattesystemet och hur mycket man betalar i skatt.
            Det är avgörande för att män niskor ska kunna göra rimliga va
            l i livet kring hur mycket man ska arbeta respektive inte arbeta.
            Därför föreslår vi från Alliansen att Skatteverket ska ges ett
            särskilt uppdrag att informera allmänheten om jobbskatteavdragets
            påverkan på den totala beskattningen av arbetsinkomster.
          </note>
          <note>
            De myndigheter som vi behandlar i dagens kammardebatt – Skatteverket,
            Kronofogdemyndigheten och Tullverket – har en central roll i det
            svenska samhället. Myndigheterna ska underlätta för medborgare
            och företag att göra rätt för sig. Människor och företag som kommer
            i kontakt med dessa myndigheter ska få ett förtroendefullt bemötande
            och känna förtroende för rättssäkerheten i regelsystemen. Det
            är det som skapar legitimitet och förtroende för det svenska systemet.
          </note>
          <note>
            Det handlar också om att säkerställa att konkurrensen bedrivs
            på lika villkor och att motverka fusk i olika branscher. Det är
            också viktigt att reglerna uppfattas som rimliga och att de inte
            leder till onödig byråkrati. Det är grunden för att människor
            ska känna tillit för skattesystemet. Stabila spelregler och lagar
            som säkerställer konkurrens på lika villkor är avgörande för den
            ekonomiska utvecklingen i vårt land.
          </note>
          <note>
            Herr talman! Det finns tillfällen i livet då man har ekonomisk
            knapphet som gör att man drar på sig skulder. Kronofogdemyndigheten
            har en viktig roll i arbetet med att förebygga överskuldsättning
            och också att bemöta människor på ett rimligt sätt, så att skuldsanering
            kan ske när det är befogat och att människor så snabbt som möjligt
            kan bli av med den skuldsättning som de har försatt sig i.
          </note>
          <note>
            Herr talman! Detsamma gäller den organiserade brottsligheten
            och arbetet mot den. Där har Tullverket tillsammans med andra
            organisationer en viktig roll att spela. F ör att kunna leva upp
            till att vara ett rättssamhälle är d et centralt att man kan slå
            tillbaka mot den organiserade brottsligheten. Liberalerna anser
            därför att inregränslagen bör breddas så att Tullverket får samma
            befogenhet er att ingripa mot brandfarliga eller explosiva varor
            som man i dag har mot vapen.
          </note>
          <note>
            De myndigheter vi har att behandla i den här kammaren är viktiga
            för det svenska rättssamhället. Det är viktigt att individer och
            företag känner förtroende för det myndigheterna gör. Men det handlar
            också om de regler och skatter vi beslutar om i den här kammaren.
          </note>
          <note>
            Att vi nu går in i ett läge med historiskt höga skattehöjningar
            betyder också att de här myndigheterna får en ny roll, en annan
            roll. Vi kommer att se ökat svartarbete, att staten inte får de
            skatteintäkter som regeringen har tänkt sig och att en del av
            de branscher som har vuxit fram kommer att avstanna i sin utveckling,
            vilket jag tycker är djupt olyckligt.
          </note>
          <note>
            (Applåder)
          </note>
          <note type="speaker">
            Anf. 95 LARRY SÖDER (KD):
          </note>
          <note>
            Herr talman! Vi som medborgare förutsätter att staten tar hand
            om de uppgifter som den är ålagd att utföra, till exempel att
            ombesörja den natio ­ nella säkerheten och att se till att skola,
            barnomsorg och vård fungerar och är av så god kvalitet som möjligt.
            Vi förutsätter även att vi när vi blir äldre får en pension som
            går att leva på.
          </note>
          <note>
            Vi kristdemokrater förespråkar en väl fungerande gemensamt finansierad
            välfärd, där den enskilde får ökad möjlighet till egna val. Men
            för att få detta att fungera måste vi ha en ekonomi som andas
            ordning och reda, en ekonomi som är i balans.
          </note>
          <note>
            En viktig beståndsdel för att upprätthålla en ekonomi i balans
            är att upprätthålla skattemoralen, att motarbeta skatteflykt samt
            att tillse att illegala varor inte kommer in i landet och för
            den delen att inte smuggling förekommer som utsätter hälsan för
            risk eller sätter marknadsbalansen ur spel.
          </note>
          <note>
            Våra olika myndigheter och vi som förtroendevalda har ett ansvar
            att använda skatteredskapet så varsamt som möjligt. De skatter
            vi beslutar om måste uppfattas som rimliga och lätta att förstå
            syftet med.
          </note>
          <note>
            Jag tänker till exempel på att vi ska ha lägre skatter på det
            som främjar staten, det vill säga på arbete och tjänster. En del
            har varit inne på RUT-avdraget, som även jag är lite bekymrad
            över framtiden för. Jag tror trots allt att det finns en möjlighet
            att utveckla RUT och att vi kan ha tillförsikt när det gäller
            att jobba gemensamt med det.
          </note>
          <note>
            Detta förutsätter att vi har högre skatter på det vi inte vill
            ha i samhället. Jag tänker på de miljökonsekvenser som vi inte
            vill ha. Det betyder att vi behöver ha ganska höga skatter för
            att det inte ska slå rot och för att vi ska kunna ha en miljö
            som vi kan lämna efter oss till våra barn.
          </note>
          <note>
            Att staten som helhet skulle misslyckas med uppdraget att upprätthålla
            skattemoralen och få in de skatter som vi behöver för den samlade
            välfärden vill jag inte ens fundera på. Konsekvenserna av det
            är något vi alla vill undvika.
          </note>
          <note>
            Mycket av detta hanteras av de myndigheter vi pratar om i dag:
            Skatte ­ verket, Kronofogdemyndigheten och Tullverket. Medborgare
            och företag kan komma i kontakt med dessa myndigheter i förebyggande
            syfte men även i konkreta ärenden. Då förväntar vi oss att bli
            bemötta på ett korrekt sätt samt att ärendena hanteras professionellt
            och på samma sätt som alla likartade ärenden.
          </note>
          <note>
            Att dessa myndigheter åtnjuter högt förtroende och att förtroendet
            har ökat de senaste åren tycker jag är bra.
          </note>
          <note>
            Arbetet med att förenkla rutiner och att jobba förebyggande är
            något viktigt för framtiden som vi ser att dessa myndigheter har
            gjort. Det gläder oss att det arbetet har gått så bra att medborgarnas
            förtroende har ökat.
          </note>
          <note>
            Skatteverket, Kronofogdemyndigheten och Tullverket är tre viktiga
            myndigheter för Sverige som nation och för att kunna åstadkomma
            en god skattemoral, bekämpa skattefusk och bekämpa den svarta
            ekonomin.
          </note>
          <note>
            Även företagen möter dessa tre myndigheter, och jag tror att
            även företagen känner förtroende för dem. Det ska vara enkelt
            att bedriva internationell handel. Tullverket har en central roll
            i att tillse att det är både enkelt och smidigt.
          </note>
          <note>
            Tullverket är också en myndighet som vi har stora förhoppningar
            på i kampen mot organiserad brottslighet, narkotika med mera.
            Tullverket, menar jag, är den enskilt viktigaste myndigheten för
            att säkerställa att grov brottslighet inte för in narkotika eller
            illegala vapen i Sverige.
          </note>
          <note>
            Kronofogdemyndigheten har en viktig och kanske allt viktigare
            roll i vårt samhälle när vi som medborgare överskuldsätter oss
            och själva inte kan ta oss ur den knipan. Antalet ansökningar
            för obetalda skulder, så kallade betalningsförelägganden, hos
            kronofogden ligger på över 1 miljon per år. Detta leder för enskilda
            och familjer till lidande som i många fall kan undvikas med förebyggande
            arbete.
          </note>
          <note>
            Kronofogden har att motverka överskuldsättningen, och vi kristdemokrater
            tror att det arbetet behöver intensifieras än mer. Människor som
            av olika skäl fastnat i överskuldsättning måste få en rimlig chans
            att ta ansvar för sin ekonomi och starta om på nytt. Samtidigt
            måste vi som samhälle ta ansvar och motverka överskuldsättning
            så långt det är möjligt.
          </note>
          <note>
            När det gäller Kronofogdemyndigheten anför regeringen att arbetet
            med att motverka överskuldsättning är prioriterat, och regeringen
            har i denna proposition föreslagit en samlad strategi för området.
          </note>
          <note>
            Kristdemokraterna föreslår i sitt förslag att Kronofogdemyndigheten
            tillförs ytterligare 20 miljoner kronor för arbetet med att motverka
            över ­ skuldsättning. Detta arbete bör ta sig uttryck i till exempel
            förstärkt förebyggande arbete och syfta till att undvika långa
            handläggningstider.
          </note>
          <note>
            Med detta ser vi fram emot ett fortsatt gemensamt arbete för
            att dessa myndigheter ska få det stöd och den input som de behöver
            för att klara sina uppgifter på bästa sätt för Sveriges bästa.
          </note>
          <note>
            (Applåder)
          </note>
          <note type="speaker">
            Anf. 96 LEIF JAKOBSSON (S):
          </note>
          <note>
            Herr talman! Jag börjar med att yrka bifall till förslaget i
            betänkandet, som handlar om anslag till de tre myndigheter som
            skatteutskottet hanterar: Kronofogdemyndigheten, Tullverket och
            Skatteverket.
          </note>
          <note>
            Flera har varit inne på den mer internationella utblicken. Det
            finns en annan reflektion om våra myndigheter i förhållande till
            den internationella arenan som man kanske ska göra ibland: hur
            tacksamma vi ska vara för att vi har myndigheter som fungerar
            så bra som de gör.
          </note>
          <note>
            När just de här tre myndigheterna fungerar som de gör i Sverige
            och stärker demokratin och de folkvaldas beslut är det naturligtvis
            en enorm fördel. Men vi märkte i spåren av finanskrisen hur illa
            det är när de inte fungerar. Ska vi gå ännu längre finns det auktoritära
            länder där de här myndigheterna snarare används i repressiva syften.
            Det kan vara bra att tänka på ibland vad vi har att vårda och
            vad vi måste vara försiktiga med.
          </note>
          <note>
            I den här budgeten föreslås en hel del satsningar. En är kopplad
            till den strategi mot överskuldsättning som vi har antagit. Den
            innebär att kronofogden för att kunna arbeta bättre med skuldsanering
            får ett ökat tillskott på 10 miljoner nästa år och 15 miljoner
            2018. Därutöver kommer förslag om skuldsanering för företagare,
            en fråga som har diskuterats jättelänge. För att kunna ta sig
            an och jobba med detta får kronofogden ytterligare 10 miljoner.
          </note>
          <note>
            I det här ligger mycket av vår idé om chansen att komma tillbaka.
            Både samhället och individen tjänar på att man får många chanser
            och möjligheter att komma tillbaka.
          </note>
          <note>
            När det gäller Tullverket står man inför en stor förändring.
            Tullverket får 34 miljoner extra för att förbereda för den europeiska
            tullagen.
          </note>
          <note>
            När det gäller Skatteverket, herr talman, är det alldeles uppenbart
            att man har lyckats bli en populär myndighet.
          </note>
          <note>
            Vad vi i opposition kritiserade, och som vi nu följer upp, var
            att det inte var tillfredsställande att Skatteverket inte kunde
            svara på hur skattefelet förändrades. Därför finns det nu i regleringsbrevet
            till Skatteverket ett förtydligande som innebär att mer av slumpvisa
            kontroller och revisio ­ ner måste göras, så att vi kan jämföra
            hur skattefelet egentligen utvecklas, inte baserat på Sifoundersökningar
            utan på ett ordentligt urval.
          </note>
          <note>
            Vi anser att det behöver göras mer för att beivra skattefusk.
            Vi har redan föreslagit en lång rad åtgärder, och en del är redan
            beslutade här i kammaren. Det handlar om personalliggare, månadsrapporter
            med mera. Det har naturligtvis betydelse för inkomsterna till
            staten, men minst lika viktigt är det att få konkurrensneutralitet
            mellan företag och att villkoren för de anställda i företagen
            är rimliga och riktiga.
          </note>
          <note>
            Det är glädjande att vi här i kammaren för ett par veckor sedan
            kunde besluta om ett ganska historiskt internationellt samarbete
            mot skattefusk, som kommer att innebära att vi kommer att kunna
            byta information om tillgångar och annat med en lång rad länder.
            Det är viktigt att vi kan ta till vara och följa upp uppgifterna
            och se till att de skatter som ska betalas kommer att betalas.
            Därför kommer Skatteverket nästa år att få 10 miljoner i ökat
            anslag, som sedan byggs upp till 25 miljoner, för att jobba med
            de här internationella kontakterna.
          </note>
          <note>
            Men det är inte bara myndigheterna själva utan minst lika mycket
            myndigheter i samverkan som kan åstadkomma storverk. Arbetet mot
            grov organiserad brottslighet – det pekas i propositionen på att
            myndigheterna tillsammans måste jobba mer mot den stora införseln
            av illegal alkohol – hälsar vi välkommet. Jag vill uppmärksamma
            på att regeringen också har tillsatt en utredare om läckagen i
            våra välfärds- och samhällsystem, som på många områden kommer
            att beröra de här tre myndigheterna, så att vi kan se till att
            våra skattepengar används till det som de ska.
          </note>
          <note>
            Slutligen, herr talman, vill jag lugna Niklas Wykman som är orolig
            för att regeringen tillsammans med Vänsterpartiet tar bort en
            hel del av de ineffektiva skattenedsättningarna och gör en del
            skattehöjningar, framför allt för höginkomsttagare. Jag tror inte
            att det är någon större risk för skattemålen, sett i ljuset av
            vad som faktiskt kommer att hända när bostadsproduktionen kommer
            igång, när arbetslösa får chans till utbildning och när de pensionärer
            med lägst pension inte längre ska betala högre skatt än löntagare
            med samma inkomst. Det tror jag faktiskt att de allra flesta människor
            i vårt land kommer att tycka är rättfärdigt och riktigt.
          </note>
          <note>
            (Applåder)
          </note>
          <note type="speaker">
            Anf. 97 NIKLAS WYKMAN (M) replik:
          </note>
          <note>
            Herr talman! Tack, Leif Jakobsson, för att du reder ut regeringens
            ståndpunkt!
          </note>
          <note>
            Jag stannade upp lite vid det Leif Jakobsson sa på slutet, att
            man inte är oroad för en försämrad skattemoral. Verkligheten,
            Leif Jakobsson, när Alliansen tillträdde makten 2006 var att förtroendet
            för skattesystemet var väsentligt lägre än vad det är nu. Nästan
            dubbelt så många tyckte rent ut sagt illa om skattesystemet. Även
            Skatteverket var mindre populärt.
          </note>
          <note>
            Att som Leif Jakobsson tro att man kan höja skatter nästan hur
            mycket som helst utan att det inverkar på människors lust att
            faktiskt betala dem står långt bortom erfarenheten här i Sverige
            men också i andra länder på området. Ju högre skatterna är, desto
            svårare blir det att få in dem, desto fler människor försöker
            trixa sig runt dem.
          </note>
          <note>
            Herr talman! Det är självklart att man ska kunna ta in de skatter
            som vi beslutar om i den här kammaren. Skattemoralen ska vara
            hög, och Skatteverket får agera därefter. Men regeringen ger sig
            på väldigt populära skattereformer, till exempel RUT-avdraget,
            som har lett till väsentligt ökad jämställdhet i samhället. För
            första gången jobbar en majoritet av Sveriges kvinnor heltid,
            och löneskillnaderna mellan män och kvinnor, som under lång tid
            hade varit helt stillastående, krympte under alliansregeringens
            tid. När man ger sig på den typen av reformer, Leif Jakobsson,
            blir det naturligtvis ett mindre förtroende för systemet, och
            det oroar.
          </note>
          <note>
            Därför, herr talman, är vi från Alliansens sida oroade över huruvida
            de här anslagen räcker när uppdraget nu blir så mycket svårare.
          </note>
          <note type="speaker">
            Anf. 98 LEIF JAKOBSSON (S) replik:
          </note>
          <note>
            Herr talman! Det handlar om hur man använder pengarna. Och jag
            skulle nog vilja säga att de åtta åren, eller egentligen nio åren
            budgetmässigt, faktiskt har inneburit ett uppvaknande för svenska
            folket. Det var kan ­ ske många som trodde att man kraftigt kunde
            sänka skatterna utan att det skulle få konsekvenser. Ganska snart
            upptäckte arbetslösa och sjuka att det fick konsekvenser, liksom
            de som behövde vuxenutbildning. Samhället måste vara aktivt i
            att skapa jobb, inte bara skapa incitament för folk att ställa
            sig i kö på Arbetsförmedlingen utan se till att det finns en näringspolitik
            som arbetar för våra framtida jobb. På den punkten tror jag nog
            att jag kan stilla Niklas Wykmans oro.
          </note>
          <note>
            Vi har inte något bra svar på frågan om till exempel skattefelets
            utveckling. Vi har ingen ordentlig utvärdering av huruvida dessa
            ROT- och RUT-avdrag i sig har inneburit att svartarbete har försvunnit.
            Trots det får jag naturligtvis svara att vår hållning när det
            gäller ROT är densamma som den alltid har varit, att det är ett
            sätt att överbrygga byggkonjunkturer. Det är inte ett sätt att
            subventionera branscher med mycket svartarbete.
          </note>
          <note type="speaker">
            Anf. 99 NIKLAS WYKMAN (M) replik:
          </note>
          <note>
            Herr talman! Leif Jakobsson talar om ett uppvaknande hos det
            svenska folket när det kommer till skattesystemet, som om svenska
            folket nu i st örre utsträckning skulle förord a det högskattesamhälle
            som Leif Jakobsson, hans parti och kollegor förespråkar. Men faktum
            kvarstår, Leif Jakobsson, att inte en enda procentenhet mer av
            svenska folket röstade på er i valet 2014 än 2010. Så ifall detta
            var ett uppvaknande för ett nytt jättehögskattesamhälle, som socialdemokratin
            förespråkar, märktes det i alla fall inte i valresultatet, med
            tanke på att ni inte fick fler röster än i valet 2010 i procent
            sett.
          </note>
          <note>
            Herr talman! Jobben växte kraftigt under alliansregeringens tid
            och blev 350 000 fler. Det som Leif Jakobsson beskriver som allvarliga
            neddragningar rättade ju i stället till allvarliga fel i det svenska
            samhället. År 2006 var till exempel var tionde person i arbetskraften
            förtidspensionerad. Var femte människa var på heltid beroende
            av bidrag för sin försörjning. De här siffrorna ändrades kraftigt
            under alliansregeringens tid. Vi såg hur många fler fick jobb,
            att sysselsättningsgraden blev den högsta i Europeiska unionen.
            Den politik vi bedrev, som gjorde det mer lönsamt att arbeta,
            gjorde stor nytta.
          </note>
          <note>
            Avslutningsvis, herr talman, är det skatteutskottets sista debatt
            före jul, och Leif Jakobsson säger: Vi har inte något bra svar
            på frågan. Det skulle jag vilja säga gäller generellt för regeringen
            i fråga om hur Sverige ska ledas framåt mot ökad tillväxt, fler
            jobb och ökad sysselsättning. Men jag hoppas på en fin julledighet
            för Leif Jakobsson och hela regeringsunderlaget och att man kan
            komma på fler förslag för fler jobb för framtiden.
          </note>
          <note type="speaker">
            Anf. 100 LEIF JAKOBSSON (S) replik:
          </note>
          <note>
            Herr talman! Det måste vara ganska deprimerande för Niklas Wykman
            som beskriver en så alldeles fantastisk politik men som väljarna
            så underkände att det blev ett regeringsbyte.
          </note>
          <note>
            När jag hör den här beskrivningen funderar jag på en sak, och
            det är Alliansens skattepolitik. Vi har ju inte sett så mycket
            av en samordnad sådan.
          </note>
          <note>
            Det vi har sett i dag är en gemensam motion där man pratar om
            att Skatteverket ska ges i uppdrag att upplysa svenska folket
            om jobbskatteavdragets fantastiska effekter. Det är klart att
            man efter dessa nio år undrar: Vad är det svenska folket inte
            har förstått, och var har polletten inte trillat ned? Det är väl
            minst lika mycket ett underbetyg till politiken när man säger:
            Vi hade en teori som skulle sätta svenska folket i arbete. Det
            slutade med att arbetslösheten steg, att ungdomsarbetslösheten
            steg och att långtidsarbetslösheten steg.
          </note>
          <note>
            När man sedan hamnar i opposition hamnar alla partier på olika
            uppfattningar om skatterna. Moderaterna är de enda som framhärdar
            i fråga om fler jobbskatteavdrag. Men man lyckas i alla fall enas
            om att göra om Skatteverket till någon form av propagandainstitution
            för jobbskatteavdragets förträfflighet. Det imponerar inte särskilt
            mycket.
          </note>
          <note>
            Trots det säger jag: God jul, Niklas Wykman och andra!
          </note>
          <note type="speaker">
            Anf. 101 RASMUS LING (MP):
          </note>
          <note>
            Herr talman! Vi debatterar utgiftsområde 3 och anslår ungefär
            10,8 miljarder till myndigheterna Skatteverket, Tullverket och
            Kronofogdemyndigheten. Det är tre myndigheter som har viktiga
            uppgifter. De ska kontrollera att regler följs i fråga om varuflöden
            och att skulder i både enskilda och allmänna mål kommer utlånaren
            till del. Det handlar naturligtvis också om att få in skatteintäkter
            för att finansiera välfärd och andra offentliga utgifter. Det
            är viktiga saker för att skattemoralen ska hållas uppe, för tilltron
            till avtalsrätten och för att lagar och regler som vi har i landet
            ska följas.
          </note>
          <note>
            Ett arbete som de här myndigheterna har ansvar för på olika sätt
            är arbetet mot grov organiserad brottslighet. Den grova organiserade
            brottsligheten är ett stort hot mot vårt samhälle på flera olika
            sätt. Den kan fånga upp unga människor på glid och leda in dem
            på en brottslig bana. Det förstör enskilda liv men ännu mer andra
            i omgivningen, vilket också leder till stora samhällsekonomiska
            kostnader.
          </note>
          <note>
            Att motverka detta är därför en väldigt prioriterad uppgift.
            Förutom att de här tre myndigheterna har att arbeta med detta
            är det förstås också en polisiär uppgift. Men för att man ska
            nå framgång i ett sådant arbete behöver det myndighetsöverskridande
            arbetet fortsätta att utvecklas, även i samverkan med kommunala
            myndigheter.
          </note>
          <note>
            Det är positivt att regeringen bedömer att myndigheterna har
            god måluppfyllelse och bidrar till att uppfylla de mål som finns
            för utgiftsområdet. Att det finns ett högt förtroende hos medborgare
            och företag är också viktigt och en förutsättning för att ett
            samhälle med en stor offentlig sektor ska kunna fungera på ett
            bra sätt. Det är bra att det finns ett fokus på insatser för att
            förenkla regelverk och förebygga fel, så att det blir rätt från
            början, hos alla de här myndigheterna.
          </note>
          <note>
            Samtidigt som det är mycket som fungerar väl finns det sådant
            som behöver bli bättre, naturligtvis. Bland annat framgår det
            i underlaget att Skatteverket har förbättrat likabehandlingen
            men att det fortfarande är skillnader i fråga om hur män och kvinnor
            blir bemötta. Så får det förstås inte vara. Det är bra att Skatteverket
            arbetar med att ändra på det. Jag hoppas att de åtgärder som har
            vidtagits gör att vi som medborgare kan känna oss trygga med att
            alla får samma service, oavsett kön och andra diskrimineringsgrunder.
          </note>
          <note>
            Det finns flera viktiga åtgärder som presenteras inom utgiftsområdet.
            Något som jag särskilt vill lyfta fram är det som nu sker för
            att motverka överskuldsättning. Kronofogdemyndigheten får ett
            särskilt anslag, en förstärkning, för det här arbetet. Regeringen
            har också tagit fram en strategi.
          </note>
          <note>
            Det är i dag 3 000 fler överskuldsatta än för fem år sedan, enligt
            Riksrevisionen. Totalt finns 400 000 i kronofogdens register,
            och de har en sammanlagd skuld på 70 miljarder kronor. I alla
            de enskilda fallen begränsas förstås människors möjligheter att
            skapa de liv som de vill ha. Detta begränsar friheten för människor
            och framför allt, förstås, för de barn som växer upp i ekonomiskt
            väldigt utsatta miljöer.
          </note>
          <note>
            Det är därför viktigt att fler ska kunna beviljas skuldsanering.
            En annan viktig åtgärd handlar om att den budget- och skuldrådgivning
            som kommunerna ansvarar för kan styras på ett bättre sätt än vad
            som sker i dag. Det är också någonting som Riksrevisionen har
            pekat på. De här sakerna ingår även i den strategi som regeringen
            har tagit fram.
          </note>
          <note>
            Med detta vill jag yrka bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 102 EMMA WALLRUP (V):
          </note>
          <note>
            Herr talman! Målet för hela utgiftsområdet är att säkerställa
            finansieringen av den offentliga sektorn, att bidra till ett väl
            fungerande samhälle för medborgarna och näringslivet samt motverka
            brottslighet. Skattepolitikens främsta syfte är att finansiera
            den gemensamma välfärden, olika samhällsfunktioner och andra offentliga
            utgifter och vid sidan av detta även skapa förutsättningar för
            hållbar tillväxt, hög sysselsättning och ett rättvist fördelat
            välstånd.
          </note>
          <note>
            Det är det mål som finns för det här området. Det är lite intressant
            att just ökade klyftor enligt forskning är en grund för ökad brottslighet
            – det handlar om två mål som vi har inom samma område. På skatteområdet
            har vi verkligen möjlighet att förebygga långsiktigt i fråga om
            minskad brottslighet i samhället. Här har vi en hel del kvar att
            göra, för klyftorna har ökat. Och det är de ökade klyftorna som
            just bidrar till ökad kriminalitet och en massa andra ohälsotillstånd
            i samhället.
          </note>
          <note>
            I dag ser vi ökade klyftor samtidigt som välfärden går på knäna.
            Vi skulle behöva öka marginalerna rejält inom välfärden, då det
            inom många verksamheter inte finns några marginaler kvar alls.
            Vi har nämligen prioriterat sänkta skatter och större vinstuttag
            från välfärden i stället för att det ska komma medborgarna till
            de l i den situation då medborgarna är som mest utsatta och behöver
            resurserna som mest. Det system som vi har haft under de senaste
            åren har skapat en enorm utsatthet bland de mest utsatta, de som
            är helt beroende av välfärden. Det är där vi står i dag. Det är
            så långt det har gått.
          </note>
          <note>
            I betänkandet pekas det på att de öppna gränserna och en alltmer
            globaliserad ekonomi gör att det finns ett ökat behov av att skydda
            den sven ­ ska skattebasen och säkerställa ett effektivt användande
            av automatiskt informationsutbyte. Det är en väldigt bra ingång
            och någonting som verkligen behövs i en tid då den fria rörligheten
            av kapital faktiskt, skulle jag vilja säga, har gått över rim
            och reson. Det har lett till en jättestor problematik, inte minst
            på arbetsmarknaden, där vi i dag har arbetsförhållanden som vi
            inte har sett i Sverige under väldigt lång tid. Många arbetsplatser
            är väldigt tuffa och väldigt långt ifrån den trygga arbetsmiljö
            vi har varit stolta över i Sverige. Det har under de senaste åren
            varit marknaden och arbetsgivarna som har satt alla gränser eller
            snarare gått över alla gränser.
          </note>
          <note>
            Vi ser hur våra unga blir utnyttjade på arbetsmarknaden på fruktansvärda
            sätt. De blir inringda några gånger i veckan om de har tur. Hur
            ska man kunna leva på det?
          </note>
          <note>
            Tanken har länge varit att man ska öppna alla vägar för kapitalet
            och gynna marknaden och att ett fåtal ska kunna tjäna stora pengar.
            Det har gått för långt. Pendeln har gått för långt.
          </note>
          <note>
            Vi behöver alla delar. Vi behöver marknad. Vi behöver välfärd.
            Men jag tror att vi alla, om vi tänker efter, kan se att pendeln
            har gått för långt. Det är till och med så nu att institutioner
            som OECD och Världsbanken varnar för att klyftorna är så stora
            att det inte är bra för ekonomin.
          </note>
          <note>
            Det är dags att ta tag i situationen och börja skydda medborgare
            och vår framtida miljö från den girighet som har spridit sig i
            och med avregleringarnas era. Det är denna utsatthet som den fria,
            avreglerade marknaden har lett till och som orsakar att vi inte
            bygger samhället utifrån människors behov utan marknadens. Denna
            hårda tid och den osäkerhet som många människor lever i, speciellt
            unga, har gjort att invandrarungdomar som inte ser någon framtid
            lättare rekryteras till terrororganisationer. Samtidigt ser vi
            hur rasismen sprider sig i Sverige. Detta är på grund av människors
            otrygghet.
          </note>
          <note>
            Man kan se hur samhället blir alltmer polariserat och våldsamt,
            precis som hälsoforskarna Wilkinson och Pickett pekar på: När
            klyftorna ökar så ökar även konflikterna i samhället, och det
            blir mer våldsamma konflikter. Det är exakt det vi ser i dag,
            och det måste vi göra någonting åt. Vi kan det!
          </note>
          <note>
            Det är dags att ta kontroll över girigheten igen och ha en genomtänkt
            balansering av företagen, en reglering som utvecklar samhället
            på ett sunt sätt, som bygger en sund ekonomi. Det är viktigt just
            när vi är som mest sårbara i livet, då vi är barn och gamla och
            sjuka, att vi får ha vår välfärd och har råd med den.
          </note>
          <note>
            Alla medel behövs till vår gemensamma välfärd, och då är det
            viktigt att vi inte dränerar ut den. Därför är det bra med den
            här åtgärden, men vi behöver många fler åtgärder , och vi behöver
            se över skattesystemet så att vi har en robust välfärd framöver.
          </note>
          <note>
            Nu vill jag gå in lite grann på taxinäringen. Jag sitter ju i
            trafikutskottet som huvudutskott. Taxiföretagen kommer från den
            1 januari 2016 att bli skyldiga att överföra taxameteruppgifter
            till redovisningscentraler. Detta kommer att reglera taximarknaden,
            och jag vill också gå in på ett systemfel som vi har haft även
            här. Det är nämligen uppenbart att även inom taxinäringen har
            just avregleringen varit problemet. Det erkänner alla. Ni kan
            prata med varenda taxichaufför ni åker med – ni kommer att få
            höra historier om hur avregleringen har verkat på deras bransch.
          </note>
          <note>
            Även här har pendeln gått för långt åt det hållet. Jag säger
            inte att vi behöver ha total reglering, men vi behöver ha en balans
            som utgår från människan och inte ett vinstuttag som inte ens
            kommer att fungera i längden eftersom arbetarna inte mår bra.
          </note>
          <note>
            Jag är alltså väldigt glad åt det här steget för att ta tag i
            marknaden lite bättre, och vi jobbar i trafikutskottet för att
            ta ytterligare steg för att reglera taxibranschen.
          </note>
          <note>
            Jag vill nu gå över till Kronofogdemyndigheten. Det är väldigt
            bra att vi nu lägger pengar för att motverka överskuldsättningen.
            Det är väldigt prioriterat. Det behövs ett ökat stöd för skuldsaneringar,
            och jag vill åter ­ igen anknyta till det systemfel som jag tar
            upp väldigt tydligt i mitt anfö ­ rande. Även här har marknaden
            släppts så fri att det är väldigt många ung ­ domar i dag som
            skuldsätter sig väldigt hårt. Det är lätt att ta sms-lån, man
            blir lätt inknuten i olika abonnemang och så vidare. Marknaden
            använder fulare och fulare metoder för att sälja, samtidigt som
            vi lever i en tid då klyftorna är så stora att unga är beroende
            av att konsumera för att hänga med. Detta är också något som forskningen
            visar, att när klyftorna ökar så ökar statuskonsumtionen.
          </note>
          <note>
            Förutom pengarna till K ronofogde myndighete n behöver vi se
            över hur vi kan få företagen att fungera på ett sundare sätt och
            sluta använda sådana metoder som faktiskt utsätter människor så
            att de hamnar i så stora skulder. Det har rapporterats i dokumentärer
            på tv hur människor har hamnat där nästan utan att ha agerat själva.
            De har blivit inlåsta på olika sätt, eftersom det är så fula metoder
            som används för att låsa in kunderna.
          </note>
          <note>
            Detta behöver verkligen ses över även i ett större sammanhang,
            men den här åtgärden är bra.
          </note>
          <note>
            Det finns väldigt mycket att göra på skatteområdet. Det handlar
            om såväl vår miljö som människor och att bygga ett samhälle som
            lägger resurserna där de behövs – inte i några få fickor, utan
            där de verkligen behövs. Det är så vi bygger en stark ekonomi.
            Det är kanske inte en slump att många röda regeringar har lämnat
            ifrån sig en bättre ekonomi än blå regeringar. En mer rättvis
            fördelning stärker hela ekonomin. Detta framhåller nu till och
            med Världsbanken och OECD med hänsyn till de senaste årens starkt
            ökande klyftor runt om i världen.
          </note>
          <note>
            Det här är väldigt viktigt att alla partier funderar lite djupare
            på. Hur vill vi bygga vår framtid och en robust ekonomi som utgår
            från människans behov?
          </note>
          <note>
            Jag vill också lite kort fattat ta upp det här med skattekontoren.
            Vi i Vänsterpartiet är väldigt glada över att vi har fått in en
            skrivning om att sträva efter att behålla de lokala skattekontoren.
            Vi skulle gärna se att man arbetar ännu tydligare med det här
            framöver, och vi kommer att ligga på för detta.
          </note>
          <note type="speaker">
            Anf. 103 LARRY SÖDER (KD) replik:
          </note>
          <note>
            Herr talman! Det var ett spännande anförande, får jag säga. Emma
            Wallrup pratar om klyftorna i samhället. Jag delar bilden av att
            det finns klyftor i samhället. Det finns mycket vi kan göra åt
            det. Inom skatteutskottets område finns det många saker som kan
            diskuteras.
          </note>
          <note>
            Det jag ändå vill anföra är att jag tycker att de största klyftorna
            i samhället är mellan dem som inte har jobb och dem som har det.
            Det betyder att vårt arbete borde handla om att se till så att
            människor kommer i jobb och på något sätt har en sysselsättning
            som gör att de också kan betala och skapa sina egna liv.
          </note>
          <note>
            Av Emma Wallrups anförande får jag uppfattningen att vägen till
            att minska klyftorna är att reglera företagen så mycket som möjligt.
            Men då tror jag att klyftorna ökar i stället. Jag tror att människors
            otrygghet i mycket beror på att man inte har ett jobb som man
            kan gå till och tjäna pengar som gör att man känner sig trygg
            ekonomiskt och även socialt.
          </note>
          <note>
            Jag skulle därför vilja fråga Emma Wallrup hur hon tror att klyftorna
            i samhället ska kunna minska genom att man reglerar företagen
            så att de inte kan anställa människor.
          </note>
          <note type="speaker">
            Anf. 104 EMMA WALLRUP (V) replik:
          </note>
          <note>
            Herr talman! Jag håller inte med om den verklighetsbeskrivningen,
            ännu mer på grund av att vi lever i en globaliserad värld. Ni
            på högersidan brukar ju ofta hota med att företagen flyr om vi
            sätter in starka regleringar och så vidare. Jag misstänker att
            vi kommer att behålla de vettiga företagen till slut om vi har
            sunda regleringar.
          </note>
          <note>
            Men eftersom den här flyktmöjligheten finns är det just välfärd
            vi ska satsa på – jobb som inte går att flytta. Här har vi möjlighet
            att jobba enligt Keynes modell och investera i och utöka välfärden.
            Då har vi stabila jobb som inte kan flytta, och det skapar i sin
            tur andra servicejobb runt omkring. Det blir så att säga ringar
            på vattnet.
          </note>
          <note>
            Det tycker jag är ett väldigt säkert sätt. Där kan vi politiker
            räkna på hur många jobb vi skapar bara genom att lägga det i budgeten,
            så det är ett väldigt enkelt sätt.
          </note>
          <note>
            Sedan vill jag också argumentera för infrastruktursatsningar
            i hela landet som stärker landet och inte bara orienteras kring
            Stockholm utan skapar jobb i hela landet genom att man tänker
            lite mer heltäckande. Likadant kan man också stärka godstransporterna,
            vilket har glömts bort mycket. Detta skapar jobb.
          </note>
          <note>
            Det handlar också om att bygga mycket nytt, nya bostäder, vilket
            vi också är på gång med i den budget som vi lägger fra m. Man
            ska såklart också satsa på klimatomställning och gynna den branschen
            så mycket som möjligt. Där kan vi också skapa många inhemska jobb,
            eftersom vi har biobränsle och långa kuster där vi kan bygga mycket
            vindkraft. Solenergi funkar också bra i Sverige och så vidare.
          </note>
          <note>
            Det finns alltså en lång rad åtgärder som man kan vidta om man
            investerar, och det är livsviktigt att vi gör det nu i och med
            att vi får många nya människor till Sverige. Det är ju så i all
            ekonomisk teori att det är befolkningstillväxt som driver på en
            ökad bnp, en ökad tillväxt.
          </note>
          <note>
            Då gäller det att få in dessa människor i samhället, så om vi
            nu investerar och verkligen investerar mycket i det vi ändå behöver
            kan vi skapa både jobb och ekonomi.
          </note>
          <note type="speaker">
            Anf. 105 LARRY SÖDER (KD) replik:
          </note>
          <note>
            Herr talman! Det stämmer att jag och Emma Wallrup har vitt skilda
            uppfattningar om hur verkligheten ser ut. Jag tror att det är
            företag och människor som vill investera sina pengar i nya företag
            som skapar jobben.
          </note>
          <note>
            Det är klart att vi som politiker ibland kan skapa jobb med hjälp
            av investeringar, men i det långa loppet är det alltid företagen
            som skapar jobben. Då handlar det om att se till att företagen
            har goda villkor så att de kan frodas och utvecklas. Vi måste
            satsa på forskning och utveckling så att nya företag kan skapas.
            Det handlar också om att ha sådana skattesystem som gör att företagen
            faktiskt vill satsa sina pengar inom Sveriges gränser.
          </note>
          <note>
            I en internationell värld är det inte bara kommuner som kämpar
            mot varandra , utan det är länder som kämpar mot varandra för
            att få investeringsmedel.
          </note>
          <note>
            Jag menar att om vi ser till så att företagen kan frodas och
            att skatterna på arbete blir lägre får företagen möjlighet att
            skapa mer arbete, fler jobb, och människor kan känna sig tryggare.
            Vi kan i det läget satsa mer på välfärden.
          </note>
          <note>
            Emma Wallrup vill göra tvärtom, nämligen satsa på välfärden först
            och tro att företagen överlever. Jag vill satsa på företagen först
            så att välfärden kan överleva.
          </note>
          <note type="speaker">
            Anf. 106 EMMA WALLRUP (V) replik:
          </note>
          <note>
            Herr talman! Problemet är att den nyliberala ideologin sedan
            Sverige gick med i EU har gjort allt för att göra vägarna raka
            för företagen. Ni har tagit bort handelshinder på handelshinder
            för att öka vinstuttaget, och då har det blivit de enorma klyftorna.
            Ni har satt företagen främst, och det går ut över arbetsmarknad,
            miljö och så vidare. Det fungerar inte längre. Det är mycket tydligt.
            I nästan alla branscher som finns inom trafikutskottet s område
            är det kaosartat eftersom det är så dålig arbetsmiljö. Vi kan
            inte hålla på så längre , utan vi måste tänka om.
          </note>
          <note>
            Vi måste gynna rätt företag. Med hjälp av tuffa regler och rätt
            form av skatter kan vi hjälpa fram de bra företagen.
          </note>
          <note>
            Preem frågade oss vid en paneldebatt i Almedalen om vi ville
            sätta upp tuffare miljölagar eftersom det gynnar dem. Det är det
            bensinbolag som har gått främst i omställningsarbetet och som
            har tydligast omställningsplan.
          </note>
          <note>
            Vi på den röda sidan kunde lätt säga att vi gärna vill sätta
            upp tuffare regler. Den blå sidan vacklade till och med mot Preem.
            Det är ett företagsintresse, och ni representerar arbetsgivarna
            i grunden. Men det kunde inte den blå sidan säga rakt upp och
            ned. Det är problemet.
          </note>
          <note>
            Vi behöver sätta upp regler och införa skatter på sådana nivåer
            att de bra företagen hjälps fram. Det ska inte få finnas företag
            som smutsar ned vår miljö. Dessutom behöver även företag välfärd
            och infrastruktur. Näringslivets Transportråd är mycket tydligt
            med att det vill ha en fungerande järnväg. Rådet har uppvaktat
            trafikutskottet, och alla stora svenska företag är medlemmar i
            organisationen.
          </note>
          <note>
            Det är märkligt att inte vare sig en röd eller blå regering tidigare
            har lyft upp frågan om järnvägsunderhåll tydligare. Nu börjar
            vi göra det. Det är något som verkligen efterfrågas av företagen.
            Det sker sådana investeringar. De behöver också välfärd.
          </note>
          <note type="speaker">
            Anf. 107 ANNA HAGWALL (SD):
          </note>
          <note>
            Herr talman! Min kollega har redan redogjort för hur Sverigedemokraterna
            tänker inom detta utgiftsområde. Därför kommer jag inte att beröra
            den biten. Jag tänker tala om en olycklig utveckling i samhället
            som vi måste uppmärksamma, nämligen överskuldsättningen av privatpersoner.
          </note>
          <note>
            I Sverige anses det vara skamligt att inte ha bra ekonomi, och
            ännu värre är det att ha alltför stora skulder. Ofta skäms man
            och försöker dölja detta för sin omgivning. Än värre är det när
            man ber om hjälp när det är för sent och skadan är näst intill
            oreparerbar. Men skuldsatt blir man inte alltid för att man har
            handlat ansvarslöst och tagit för sig av livets goda utan att
            ha jobbat och förtjänat det. Skuldsatt blir man desto oftare i
            dag om man har haft otur, blivit arbetslös, blivit sjuk eller
            som företagare inte har fått betalt för sina fakturor och så vidare.
          </note>
          <note>
            En uppskattning har gjorts av problemets storlek, varvid antalet
            överskuldsatta beräknas uppgå till 28 000 individer. Kostnaden
            för sjukvård och produktionsbortfall beräknas till 6 miljarder.
            Till detta kommer kostnader inom socialförsäkringssystemet och
            arbetslöshetsförsäkringen om drygt 2 miljarder, enligt Riksrevisionens
            beräkningar. Samhällets insatser uppgår till 236 miljoner kronor.
            Därmed kan man konstatera att kostnaderna vida överstiger de kostnader
            som ska hantera problemet.
          </note>
          <note>
            Det är angeläget att fler svårt skuldsatta ansöker om och genomgår
            skuldsanering. Regeringen bör säkerställa att skuldsaneringsverksamheten
            hos Kronofogdemyndigheten har kapacitet att klara av det ökande
            ärendeinflödet utan att väntetiderna förlängs. Dessutom bör Kronofogdemyndigheten
            stödjas i att identifiera och informera presumtiva gäldenärer
            om möjligheten till skuldsanering.
          </note>
          <note>
            Men innan man kommer så långt som till Kronofogdemyndigheten
            har många stiftat bekantskap med inkassobolag, som jag tänkte
            framföra några tankar om.
          </note>
          <note>
            Herr talman! Den svenska lagstiftningen gör det möjligt för inkassobolag
            att göra miljardvinster på de redan skuldsattas bekostnad. Att
            äga ett sådant bolag är rena guldgruvan. Lönsamheten är större
            än i övriga finansbranschen. Genom att lägga ihop inkassoverksamheten
            med andra finansiella tjänster spär bolagen ut övervinsterna samtidigt
            som de försvårar kritisk granskning av verksamheten.
          </note>
          <note>
            Bolagen är inte ensamma om att vilja lägga på locket. Även den
            myndighet som reglerar branschen undviker att svara på frågor
            om hur stora vinster företag med inkassotillstånd har.
          </note>
          <note>
            Med hjälp av höga avgifter, ränta på ränta, gör man det svårt,
            i många fall omöjligt, för gäldenären att lyckas betala av den
            ursprungliga kapitalskulden. Lagstiftningen och de hårda indrivningsreglerna
            i Sverige har gjort att inkassobolagen har tjänat mycket pengar
            på privatpersoner. Det är på ekonomiskt svaga personer som pengarna
            tjänas. Det är de som får betala de höga räntorna.
          </note>
          <note>
            Kravhanteringen är guldkantad för inkassobolagen. Ju fler ärenden
            hos Kronofogdemyndigheten , desto mer ökar kundernas skulder.
            När ärendet går vidare till Kronofogdemyndigheten brukar i nkassobolagen
            lägga på runt 800 kronor i avgifter. Det får gäldenären betala.
            Det är inte en kostnad som inkassobolagen tar.
          </note>
          <note>
            Samtidigt är det inte inkassobolagen som betalar de stora kostnaderna
            för Kronofogdemyndighetens indrivningsarbete. Kronofogdemyndigheten
            finansieras av skattebetalarna och olika avgifter som de skuldsatta
            får betala.
          </note>
          <note>
            Därmed kommer jag till mitt budskap och förslag. Kronofogdemyndigheten
            åtnjuter stort förtroende i samhället och jobbar under en hård
            lagstiftning och utan vinstintresse. Vi bör prata om och diskutera
            möjligheten att all skuldsanering i samhället ska skötas av myndigheten
            och därmed eliminera oseriösa , penninghungriga aktörer som inte
            är angelägna om att människor ska bli skuldfria. Tvärtom! Ju fler
            skuldsatta , desto bättre för dem. I stället för inkassobolagens
            övervinster bör vi på sikt öka anslagen till Kronofogdemyndigheten
            för att göra detta möjligt. Naturligtvis bör vi satsa stora resurser
            på den kommunala budgeten och skuldrådgivning för att förebygga
            skuldsättning.
          </note>
          <note>
            Herr talman! Ett annat fenomen i samhället är att fler och fler
            blir spelberoende och får spelskulder. Det har blivit mycket enklare
            att spela. Det går att få omedelbar belöning när man spelar, men
            oftast förlorar man och saknar pengar till att fortsätta att spela.
            Men det finns en lösning! 500 snabblåneföretag erbjuder krediter.
            Att spela på kredit är dock förbjudet i Sverige. Trots det driver
            svenska spelbolag spel på kredit tillsammans med snabblåneföretag.
            Spelbolagen undviker den svenska lagstiftningen genom att lägga
            sig utomlands och starta nätkasinon. Dessa företag är registrerade
            utomlands för att undkomma kontroll men åtnjuter hjälp med skuldindrivning
            av Kronofogdemyndigheten.
          </note>
          <note>
            Trots att vi känner till fenomenet låter vi oseriösa aktörer
            ödelägga människors liv. Mer fantasi och handlingskraft krävs
            av oss fö r att reglera dessa avarter. Den mest osmakliga och
            avskyvärda av alla former av bedrägerier är att man sänder bluffakturor
            till företagen och låter Kronofogdemyndigheten driva in den fiktiva
            skulden. Svensk Handel har uppmärksammat problemet och jobbat
            med olika register för att hjälpa utsatta företag. Men bluffakturor
            är fortfarande ett stort problem.
          </note>
          <note>
            En utredning om åtgärder mot fakturabedrägerier är nu slutförd
            och redovisad för Justitiedepartementet. Utredningens slutsats
            är att antalet fakturabedrägerier är stort. Lagstiftningen, främst
            avtalslagen, är tillräcklig för att skydda de drabbade, tycker
            man. Det bör dock införas att den som väcker onödig talan ska
            betala rättegångskostnader. Dessutom krävs utökade informationsinsatser
            och helst en prejudicerande dom som klarlägger beviskraven.
          </note>
          <note>
            Svensk Handel har förespråkat att man kriminaliserar själva fenomenet
            att skicka faktura utan prestation. Vi bör ta det steget snarast
            för att en gång för alla få slut på detta elände, som har kostat
            företag så mycket pengar och som orsakat sömnlösa nätter och oro
            i stället för arbete med och utveckling av företaget.
          </note>
          <note>
            Låt oss som folkvalda och ansvariga för Kronofogdemyndighetens
            verksamhet och reglering jobba lite snabbare och effektivare när
            vi väl har identifierat problemen och kommit på effektiva åtgärder!
            Det självklara som svaga och utsatta människor kan förvänta sig
            av sina folkvalda är ett berättigat skydd av deras liv och egendom.
          </note>
          <note>
            (ANDRE VICE TALMANNEN: Jag vill återigen påminna om den överenskommelse
            som talmannen ingått med gruppledarna om anföranden på sex minuter.)
          </note>
          <note type="speaker">
            Anf. 108 NIKLAS WYKMAN (M) replik:
          </note>
          <note>
            Herr talman! Det är lite svårt för oss som sitter och lyssnar
            att riktigt höra skillnaden mellan Sverigedemokraternas och Vänsterpartiets
            ekonomiska analyser som de presenteras från talarstolen. Det är
            fråga om en marxism återgiven i modern tappning som nog skulle
            ge självaste Karl mindervärdeskomplex. Det finns inte ett enda
            fel hos företag som man inte kan angripa dem för fullt ut och
            med hård kraft. Den typ av mycket skarp vänsterretorik som Anna
            Hagwall använder sig av gagnar inte Sverige. Den gagnar inte jobb,
            sysselsättning eller tillväxt.
          </note>
          <note>
            Min fråga till Anna Hagwall är dock: Hur ska detta finansieras?
            Vi lever redan i tider då utgiftstaken är mycket tyngda, då vi
            är långt ifrån balans och ännu längre från överskott i de offentliga
            finanserna. Här presenteras ett nytt stort offentligt åtagande
            för en av de myndigheter som vi gemensamt i utskottet har ansvar
            för. Hur mycket kommer detta att kosta, och varifrån ska pengarna
            komma?
          </note>
          <note type="speaker">
            Anf. 109 ANNA HAGWALL (SD) replik:
          </note>
          <note>
            Herr talman! Nu är det så att jag har 40-årig arbetslivserfarenhet.
            Det är mer än vad många andra här i salen och över huvud taget
            många som jobbar inom politiken har. Av dessa 40 år har jag varit
            egenföretagare i 20 år.
          </note>
          <note>
            Detta problem är väldigt stort för många aktörer, både företagare
            och privatpersoner. Det är deras talan jag tänker föra här i kammaren.
            Den här gruppen av människor har nästan inga rättigheter. Det
            är ingen som orkar föra deras talan, och de själva orkar inte
            göra det då de har fullt upp med sina företag och alla plikter
            som de ska uppfylla.
          </note>
          <note>
            Jag har framfört denna idé här i kammaren. Det är inte så att
            jag strikt kräver någonting, utan jag har bara föreslagit för
            skatteutskottets ledamöter att vi ska diskutera, ta upp samtalsämnet
            och försöka lösa det här problemet, som många människor har i
            samhället. Det är deras talan jag för här.
          </note>
          <note type="speaker">
            Anf. 110 NIKLAS WYKMAN (M) replik:
          </note>
          <note>
            Herr talman! En väsentlig skillnad mellan å ena sidan politik
            och å andra sidan populism är att politiken kan presentera ett
            samhällsproblem, presentera en lösning och förklara för människor
            hur den ska fungera och hur den ska finansieras, medan populismen
            förvisso kan se ett samhällsproblem och förvisso också kan presentera
            en lösning, men inte behöver ta någon form av ansvar för hur lösningen
            ska fungera eller hur den ska finansieras.
          </note>
          <note>
            Det är där, herr talman, vi befinner oss när vi lyssnar på Sverigedemokraternas
            förslag. Det är fagra löften men futtigt innehåll. Det har inte
            presenterats hur man ska betala. Man företräder ingen människas
            intressen när man ställer ut löften som man inte berättar hur
            man ska betala för. Tvärtom sviker man då alla människors intressen
            och hela allmänintresset, för den politik vi fattar beslut om
            här inne ska vara möjlig att genomföra i verkligheten. Det ska
            finnas pengar för den. Annars blir det bara tomma ord.
          </note>
          <note>
            Men, herr talman, jag vill ge Anna Hagwall den empati och sympati
            hon uttrycker för människor som hamnar i nöd. Jag önskar att Anna
            Hagwall och hela hennes parti kan ta till sig den också när det
            gäller människor från andra länder.
          </note>
          <note type="speaker">
            Anf. 111 ANNA HAGWALL (SD) replik:
          </note>
          <note>
            Herr talman! Oss som tar upp människornas verkliga problem sätter
            ni gärna stämpeln ”populister” på, Niklas Wykman. Okej, kalla
            mig det då! Men i den här kammaren borde vi ha lite visioner också
            och inte bara läsa upp våra anföranden och komma med en massa
            floskler och uttjatade tankar. Jag tycker att vi måste flytta
            fokus lite längre fram i våra egna visioner och presentera dem
            både för dem som tittar på oss och för varandra här i kammaren.
            Förhoppningsvis får människor lite idéer av det som vissa ledamöter
            berättar, och kanske idéerna gör att man handlar och att det i
            slutändan blir resultat av handlingen.
          </note>
          <note>
            För min del var det en vision jag framförde. Jag tycker att det
            är ett enormt problem att människor är överskuldsatta och inte
            kommer ur det. Kanske Niklas inte förstår hur mycket sömnlösa
            nätter, oro och till och med sjukdomar som överskuldsättningen
            orsakar i samhället.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11 .)
          </note>
          <note>
            § 8 Avskaffande av skattenämnder inom fastighetstaxeringen
          </note>
          <note>
            Skatteutskottets betänkande 2015/16:SkU14
          </note>
          <note>
            Avskaffande av skattenämnder inom fastighetstaxeringen (prop.
            2015/16:36)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 11 .)
          </note>
          <note>
            § 9 Utbildning och universitetsforskning
          </note>
          <note>
            Utbildningsutskottets betänkande 2015/16:UbU1
          </note>
          <note>
            Utgiftsområde 16 Utbildning och universitetsforskning (prop.
            2015/16:1 delvis)
          </note>
          <note>
            föredrogs.
          </note>
          <note type="speaker">
            Anf. 112 CAMILLA WALTERSSON GRÖNVALL (M):
          </note>
          <note>
            Herr talman! Jag vill börja med att hänvisa till det särskilda
            yttrande vi har under punkt 1.
          </note>
          <note>
            Med bankett, prisceremonier och högtidliga tal har vi nyligen
            firat och hyllat nobelpristagarna, som ”hafva gjort menskligheten
            den största nytta” inom olika vetenskaper. Nobelfestligheterna
            gör oss påminda om att kunskaper, innovationer och omprövningar
            av gamla sanningar börjar med en skola som ger alla barn och elever
            rätt förutsättningar för att växa och nå framgång.
          </note>
          <note>
            För oss moderater är det en självklarhet att Sverige ska vara
            ett land som byggs med och konkurrerar med kunskap. Det är mer
            kunskap och en välutbildad arbetskraft som får Sverige att växa.
            För den enskilda individen innebär utbildning och kunskap en väg
            till jobb, trygghet och gemenskap. Det är därför oroande att vi
            under en lång tid har tappat i det som är grunden till all annan
            kunskapsinlärning, nämligen att läsa, skriva och räkna.
          </note>
          <note>
            I valrörelsen var svaret från Socialdemokraterna och Miljöpartiet
            att det var Alliansen som hade skurit ned på skolan. Men lyckligtvis
            vet vi att det inte stämmer. Tvärtom bekräftade OECD häromveckan
            att Sverige var ett av de länder som investerade mest i skolan
            under finanskrisens värsta dagar, då andra länder skar ned inom
            olika områden av välfärden, så också inom skolan. Detta skedde
            inte i Sverige.
          </note>
          <note>
            Nej, de fallande kunskapsresultaten beror snarare på en tidigare
            oförmåga att vända utvecklingen och ett misslyckande med att sätta
            fokus på vad som är verkligt viktigt i skolan: elevernas lärande
            och kunskapsutveckling.
          </note>
          <note>
            Herr talman! Med målsättningen att höja elevernas kunskapsresultat
            genomförde därför Moderaterna och Alliansen historiska reformer
            i den svenska skolan – ny skollag, nya läroplaner och karriärtjänster
            för lärare, för att nämna några. Samtidigt kan vi slå fast att
            vissa av reformerna inte blev som vi hade tänkt. Därför ser vi,
            i likhet med Riksrevisionen, att bland annat statsbidragslösningarna
            inte alltid fungerat på det sätt som var önskvärt. Pengarna har
            inte alltid nått de skolor och kommuner som behövt resurserna
            allra bäst.
          </note>
          <note>
            Nu vill vi moderater i stället tydliggöra Skolinspektionens granskning
            ­ ar så att de fokuserar än mer på elevernas resultat och på undervisningens
            kvalitet. Granskningarna ska ligga till grund för ett skräddarsytt
            och natio ­ nellt finansierat kunskapskontrakt mellan Skolverket
            och skolan i fråga. Det ger oss bättre möjligheter att rikta de
            statliga resurserna till just de skolor vilkas resultat är svaga
            och inte till de skolor som redan i dag fungerar väl.
          </note>
          <note>
            Herr talman! Mer måste göras för att vända utvecklingen i skolan.
            Moderaterna har lagt stor vikt vid att stärka kunskapsfokuset
            i skolan. Vi vill fortsätta att utveckla förskolan så att alla
            förskolor kan bli bra förskolor och ge alla barn en bra start
            på deras kunskapsresa.
          </note>
          <note>
            Vi vill bland annat titta närmare på hur systemet med karriärtjänster,
            där särskilt skickliga lärare får ett lönepåslag på 5 000 kronor
            i månaden, också ska kunna omfatta förskollärarna. Erfarenhet
            och kompetens måste synas i lönekuvertet. Vi vill också skapa
            en mer förskoleanpassad rektorsutbildning och se till att överlämningen
            mellan förskola och förskoleklass blir bättre och mer likvärdig.
          </note>
          <note>
            Herr talman! En tydlig slutsats från Nobelfestligheterna är att
            pristagarna kommer från länder som i de flesta fall har en tidigare
            skolstart och mer undervisningstid i bland annat matematik. Därför
            tycker jag att det är oroande att regeringen inte vill göra grundskolan
            tioårig eller utöka undervisningstiden i matematik och idrott.
          </note>
          <note>
            Min fråga är varför regeringen på det medvetna sättet motsätter
            sig reformer som gör att våra sexåringar och högstadieelever får
            bättre stöd och hjälp att lära sig läsa, skriva och räkna.
          </note>
          <note>
            Herr talman! I hela Skolsverige pågår just nu historiska insatser
            för att hjälpa de 45 000 nyanlända barn som hittills kommit till
            Sverige att komma in i den svenska skolan. Men tyvärr ser vi att
            både lärarna och verktygen är för få. Tack vare alliansregeringens
            förberedande arbete, som regeringen nu förtjänstfullt fullföljer,
            rullar det under 2016 ut nya verktyg som kommer att underlätta
            och effektivisera det grundläggande kartläggningsarbetet. Det
            är en viktig del i att ge fler barn och elever en bra start i
            skolan. Samtidigt tror jag att vi alla här i kammaren inser att
            det inte är tillräckligt.
          </note>
          <note>
            Jag är därför glad att vi har kunnat hitta en bred och blocköverskridande
            samsyn i flertalet avgörande frågor som kommer att underlätta
            de nyanlända barnens skolgång i Sverige. Det är en mycket bra
            start.
          </note>
          <note>
            Herr talman! Om vi ska lyckas hela vägen i mål krävs det mer.
            Vi har därför i dag presenterat några nödvändiga förslag som vi
            anser behövs för att stärka de nyanlända elevernas förutsättningar.
          </note>
          <note>
            För det första: I dag är övergången från förberedelseklass till
            ordinarie klass inte formaliserad, och övergångarna sker godtyckligt.
            Vi föreslår att Skolverket ska ta fram underlag för vilka kunskapsmål
            en elev bör uppnå för att få gå vidare till en ordinarie klass.
          </note>
          <note>
            För det andra: Ingen elev ska slussas vidare från klass till
            klass och till en nivå som han eller hon inte klarar av. Därför
            måste elevernas kunskapsnivå och måluppfyllelse få ett större
            fokus när eleverna ska gå vidare.
          </note>
          <note>
            För det tredje: Moderaterna vill ändra skollagen och möjliggöra
            för ett nytt gymnasieprogram som kombinerar innehållet i programmen
            Språkintroduktion och Yrkesintroduktion för att nyanlända elever
            snabbare ska få en utbildning som leder till jobb.
          </note>
          <note>
            För det fjärde, det kanske viktigaste: Nu måste vi göra det praktiskt
            möjligt för skolor att anställa pensionerade lärare. Därför föreslår
            vi att vi tar fram ett förslag till ett tillfälligt regelverk
            som ger skolor möjlighet att ta till vara pensionerade lärares
            kunskaper.
          </note>
          <note>
            Slutligen konstaterar jag att vi närmar oss jul. Mitt enskilt
            största bekymmer är om jag ska hinna hem till barnens skolavslutning
            i morgon kväll. Det är ett ganska litet bekymmer i det stora sammanhanget.
            Vi är ett antal fler människor i det här landet som firar jul
            2015 än det var 2014. Jag hoppas att alla ska få en riktigt god
            jul i trygghet och säkerhet. Det vill jag även önska mina kollegor
            i kammaren. God jul till er alla!
          </note>
          <note>
            (Applåder)
          </note>
          <note>
            I detta anförande instämde Michael Svensson (M).
          </note>
          <note type="speaker">
            Anf. 113 LENA HALLENGREN (S) replik:
          </note>
          <note>
            Herr talman! Den härliga julstämningen till trots hör det till
            att som utskottets ordförande begära replik på representanter
            för det största oppositionspartiet. Jag vill säga att många av
            de förslag som Camilla Waltersson Grönvall framför är bra. Jag
            vill också säga att om den samsyn som vi kunnat se vad gäller
            nyanländas förutsättningar för att klara skolgången kunde spilla
            över på övriga skolförslag skulle jag se ganska positivt på utskottets
            möjligheter att bidra i arbetet med att vända kunskapsresultaten,
            få skolan mer jämlik och locka fler till läraryrket.
          </note>
          <note>
            Repliken rör det anförande som Camilla Waltersson Grönvall höll,
            framför allt det budgetalternativ som Moderaterna presenterat.
            I Moderaternas budgetmotion kan man läsa att ”vi förstärker även
            anslagen till vår tidigare satsning på fler karriärtjänster i
            utanförskapsområden genom att avsätta dubbelt så mycket medel
            som tidigare. Från och med 2016 ökar anslaget från 26 miljoner
            kronor till 36 miljoner kronor 2017”, och därefter sker en fortsatt
            ökning.
          </note>
          <note>
            Jag vill fråga hur jag ska förstå detta. Har Moderaterna och
            Camilla Waltersson Grönvall tagit del av regeringens förslag om
            50 miljoner kronor till Samverkan för bästa skola och därtill
            en lärarlönesatsning som till en början är 1 ½ miljard och sedan
            3 miljarder? I förslaget sägs att satsningar på Samverkan för
            bästa skola inkluderar en satsning på högre löner för lärare i
            skolor med svåra förutsättningar. Kostnaden för satsningen på
            högre löner föreslås uppgå till 50 miljoner kronor för 2016 och
            50 miljoner kronor per år från 2017.
          </note>
          <note>
            Dessutom är ett kriterium för lärarlönesatsningarna, som alltså
            är 1 ½ miljard 2016 och därefter 3 miljarder på årsbasis, att
            läraren ska ha tagit ett särskilt ansvar för särskilt komplicerade
            undervisningssituationer, till exempel låga kunskapsresultat,
            stor andel elever som inte fullföljer sina studier och så vidare.
          </note>
          <note>
            Hur ser Camilla Waltersson Grönvall på regeringens förslag i
            relation till hennes eget?
          </note>
          <note type="speaker">
            Anf. 114 CAMILLA WALTERSSON GRÖNVALL (M) replik:
          </note>
          <note>
            Herr talman! Som jag tidigare sa är det glädjande att vi kan
            hitta en rad områden där vi har en samsyn. Jag konstaterar att
            den politik som alliansregeringen förde under åtta år inte var
            speciellt påhejad av den dåvarande oppositionen. Det var inte
            många reformer som oppositionen stödde i de delarna.
          </note>
          <note>
            I dag ser jag, tack och lov, att man inte river upp dessa reformer
            utan arbetar vidare i den anda som vi en gång påbörjade, nämligen
            fortsatt kunskapsfokus och en fortsatt satsning på en rad viktiga
            områden.
          </note>
          <note>
            Men det finns också ett antal skillnader. Jag ser att de förslag
            som regeringen lägger fram inte stämmer fullständigt överens med
            våra. Det gäller till exempel den satsning som vi gör på karriärtjänster
            i utanförskapsområdena. Den riktas till särskilt yrkesskickliga
            lärare. Det beror på att bland annat OECD pekar ut Sverige som
            ett av de länder som inte använder sina absolut mest yrkesskickliga
            lärare på områden där behoven och utmaningarna är som störst.
          </note>
          <note>
            Jag hade naturligtvis önskat att regeringen skulle ha följt en
            modell som tydligt visar att vi behöver en mycket skicklig och
            kompetent yrkeskår på områden där våra utmaningar är som allra
            störst. Därför är min fråga till Lena Hallengren varför man inte
            väljer en sådan modell. Den pekas tydligt ut inte bara av allianspartierna
            utan även av andra.
          </note>
          <note>
            Det finns ytterligare en rad åtgärder som behöver vidtas. Vi
            behöver titta på lärarutbildningen och så vidare. Det finns många
            delar i detta. Vad gäller specialpedagogiken konstaterar jag att
            en tidigare socialdemokratisk regering lade ned vår specialpedagogutbildning.
            I dag satsar man dock på den, och det gläder mig att man hittat
            tillbaka till den resursen och inser vikten av den.
          </note>
          <note type="speaker">
            Anf. 115 LENA HALLENGREN (S) replik:
          </note>
          <note>
            Herr talman! Man kan visserligen gå 12– 13 år tillbaka i tiden,
            men om vi håller oss till den budget som betänkandet gäller och
            som vi nu diskuterar vill jag säga att där finns en satsning på
            nästan en halv miljard till specialpedagogik, men den satsningen
            stöder inte Moderaterna. Man kan ju fundera på varför de inte
            gör det, om det finns ett stort behov.
          </note>
          <note>
            Jag konstaterar också att högre löner för lärare i skolor med
            svåra förutsättningar går till precis det som Camilla Waltersson
            Grönvall åsyftar, nämligen att belöna lärare som har tuffa utmaningar.
          </note>
          <note>
            Nu kommer jag till min sista fråga, som kanske kunde få ett svar,
            till skillnad från de övriga frågorna. Camilla Waltersson Grönvall
            talar om att inte riva upp reformer. Jag antar att en tanke med
            detta är att man ska ha långsiktighet i skolan och spelregler
            som alla förstår. Anna Kinberg Batra har i dag sagt att det inte
            ska ske några besparingar på skolan. Då undrar jag hur jag ska
            förstå att Moderaternas budget på detta utgiftsområde är 3,2 miljarder
            lägre. Det må vara yrkeshögskolor, universitet och högskolor,
            men det är faktiskt också 3 miljarder mindre till lärarlönesatsning,
            S amverkan för bästa skola, specialpedagogik, skolmiljöer, fritidshem
            med mera. Betyder detta att Moderaterna inte kommer att ha någon
            minuspost på det här området när vi nästa år ska diskutera budgeten
            i kammaren?
          </note>
          <note type="speaker">
            Anf. 116 CAMILLA WALTERSSON GRÖNVALL (M) replik:
          </note>
          <note>
            Herr talman! Vi är i en tid då det ställs hårda krav på politiken.
            Vi har svåra utmaningar att möta. De utmaningarna kräver tuffa
            beslut, rejäla reformer och svåra avvägningar.
          </note>
          <note>
            Vi moderater säger inte att situationen i landet inte kommer
            att kräva omprioriteringar, men vi ger beskedet att vi inte kommer
            att spara på skolan. Det är ett löfte och ett besked som vi ger
            i dag.
          </note>
          <note>
            Vi kommer att ta ansvar för svensk skola och för de reformer
            som krävs för att skolan ska utvecklas åt rätt håll och för att
            vi ska kunna möta de utmaningar som finns. Exakt hur de lösningarna
            ser ut kommer vi naturligtvis att återvända till, allra senast
            under den budget som vi kommer att arbeta med. Men beskedet här
            och nu är att vi absolut inte kommer att spara på svensk skola.
          </note>
          <note>
            I de utmaningar vi ser ute i landet krävs det också en regering
            som är handlingskraftig och har visioner och idéer när det gäller
            att möta dessa utmaningar. Men med en politik som inte gynnar
            skapandet av jobb och därmed inte får fler i arbete är den stora
            frågan – som Lena Hallengren tyvärr inte har tillfälle att svara
            på just nu – hur man ska klara alla dessa utmaningar utan att
            få större inkomster.
          </note>
          <note type="speaker">
            Anf. 117 DANIEL RIAZAT (V) replik:
          </note>
          <note>
            Herr talman! Jag tänkte ta vid där Lena Hallengren slutade och
            fortsätta tala om Moderaternas budgetförslag. Jag vill också skicka
            med att Vän ­ sterpartiet ser fram emot att under flera år framöver
            få se budgetförslag från Moderaterna där man inte gör några som
            helst besparingar på skolans budget.
          </note>
          <note>
            Moderaterna går ut med att man inte ska spara på skolan framöver
            för att man ska klara av utmaningarna. På vilket sätt återspeglas
            detta i budgeten? Jag anser inte att Lena Hallengren fick något
            svar om detta.
          </note>
          <note>
            Jag har också en till fråga och en synpunkt som jag vill framföra
            för Camilla Waltersson Grönvall. Det handlar om de nyanlända barnen.
            Många av oss som sitter härinne kan hålla med om precis vartenda
            ord som Camilla Waltersson Grönvall sa i sitt anförande. Men problemet
            i dag är inte enbart att det är många nyanlända barn som kommer
            till vår svenska skola. Det handlar också om att vi har haft en
            borgerlig regering som inte har sett till att bygga upp ett system,
            trots att det under ett antal år har varit fler barn som har kommit
            till den svenska skolan. Det är detta som har lett till det läge
            vi har i dag, där det behöver vidtas panikåtgärder och man måste
            se över alla lagar och regleringar för att ha ett värdigt mottagande
            för nyanlända barn i skolan. Vad har Moderaterna gjort vid regeringsmakten
            i åtta år för att se till att bygga upp ett sådant system?
          </note>
          <note>
            Låt mig också återkomma till julhälsningen och tacka för den
            från Vänsterpartiets sida och också önska Camilla Waltersson Grönvall
            en god jul. När nu Moderaterna är med och driver frågan om tillfälliga
            uppehållstillstånd och gränskontroller vet jag dock inte om denna
            hälsning från Moderaterna bör gå ut till alla människor som kommer
            att påverkas av denna politik.
          </note>
          <note type="speaker">
            Anf. 118 CAMILLA WALTERSSON GRÖNVALL (M) replik:
          </note>
          <note>
            Herr talman! Till skillnad från Daniel Riazat tillhör jag ett
            parti som välomvittnat tar ett stort ansvar för Sveriges ekonomi
            och fortsatta välfärd. Det har vi bevisat i regeringsställning,
            och vi fortsätter att ta ansvar också i opposition, till skillnad
            från Vänsterpartiet, som inte är mest kä nt för att ta ansvar
            för att kunna finansiera sina förslag. Jag tänker inte bemöta
            det sista Daniel Riazat sa, för jag tycker att det är lite under
            hans värdighet.
          </note>
          <note>
            När det gäller systemen för att möta nyanlända är det nog tyvärr
            alltför många som har blivit tagna på sängen. Vi hade en tidigare
            partiledare som tog upp detta tidigt och har pratat om det länge.
            Vi moderater har också under lång tid och från vår nuvarande partiledare
            framfört att mer måste göras. Därför är vi också väldigt glada
            över de överenskommelser som har kommit till stånd, men vi ser
            att de inte är tillräckliga. Vi behöver också ta ett annat nationellt
            ansvar.
          </note>
          <note>
            Kommunerna har tagit ansvar i väldigt varierande grad. Jag har
            rest mycket i landet under de senaste åren och besökt både socialdemokratiska,
            vänsterstyrda och moderatstyrda kommuner som har tagit ett fantastiskt
            ansvar och hittat många lösningar på en besvärlig utmaning – detta
            ska inte ses som ett problem utan som en utmaning. Vi behöver
            se till att dessa exempel nu blir nationellt tillgängliga. Det
            är en av de viktigaste uppgifterna.
          </note>
          <note type="speaker">
            Anf. 119 DANIEL RIAZAT (V) replik:
          </note>
          <note>
            Herr talman! Jag tackar Camilla Waltersson Grönvall för svaret.
            Frågan återstår fortfarande. Både jag och Lena Hallengren undrade
            hur Anna Kinberg Batras uttalande återspeglas i det budgetförslag
            som ni har presenterat och som ni tänker rösta för. Den andra
            frågan gäller de nyanlända barnen och varför Moderaterna under
            många år vid makten inte byggde upp ett system så att vi åtminstone
            till viss del kunde ha sluppit dagens panikåtgärder.
          </note>
          <note>
            Självklart befinner vi oss i ett läge där väldigt många personer
            kommer samtidigt. Oavsett om det är rödgröna eller blå kommuner
            måste man se över hur man kan förenkla och förbättra systemet
            för att få till stånd ett värdigt mottagande och skolgång. Invandringen
            till Sverige är dock inget nytt. Att det kommer nyanlända barn
            till skolan är inget nytt. Moderaterna har suttit vid makten under
            åtta år då det har kommit väldigt många barn från andra länder,
            varav många ensamkommande. Då är frågan: Hur kommer det sig att
            man nu talar om att vi måste satsa mer när man inte gjorde det
            under sina år vid makten? Jag menar att det handlade om att ni
            prioriterade skattesänkningar före välfärden och skolan.
          </note>
          <note>
            Jag vill ha ett svar på de frågor jag har ställt, för jag tror
            att de som tittar på debatten eller kommer att läsa den i efterhand
            vill ha ett svar från Moderaterna.
          </note>
          <note type="speaker">
            Anf. 120 CAMILLA WALTERSSON GRÖNVALL (M) replik:
          </note>
          <note>
            Herr talman! En kollega talade nyss om sådant som låg 12–13 å
            r tillbaka i tiden. Jag tror dock att det räcker med att Daniel
            Riazat tittar på hur situationen i Sverige och i Sveriges skolor
            var för ett och ett halvt år sedan. Det är inte med en moderatledd
            regering som människor har fått bo i tältläger, på trottoarer
            eller ute på gatan. Det är inte en alliansregering som har tvingats
            fatta de besluten. Det är en annan regering, och det är hos den
            regeringen som ansvaret ligger.
          </note>
          <note>
            Däremot är vi beredda att fortsatt medverka till att hitta lösningar
            på problemen. Men det akuta läge som råder just nu och som Daniel
            Riazat talar om har inte uppstått under en alliansregering. Den
            situationen har uppstått under en regering som leds av Stefan
            Löfven. Det är till honom frågan måste ställas.
          </note>
          <note>
            Vi prioriterade en politik som ledde till att människor kom i
            arbete. Den kopplingen har vi, hur goda pedagoger vi än har velat
            vara, misslyckats med att få ut till Vänsterpartiets ledamöter.
            Det är viktigt att fler kommer i arbete för att fler ska kunna
            vara med och bekosta vår gemensamma välfärd.
          </note>
          <note>
            Vad vi tvingas på nu är att vi ser en politik tas fram som kommer
            att leda till att färre kommer i arbete och därmed färre som kommer
            att kunna bidra till den allmänna välfärden. Det är vårt stora
            problem hur vi ska kunna bekosta den välfärd som också innebär
            att vi behöver göra satsningar på skolan.
          </note>
          <note>
            Avslutningsvis när det gäller skolan återkommer vi allra senast
            i budgeten till hur vi tar ansvar för den svenska skolan, för
            det kommer vi att göra.
          </note>
          <note type="speaker">
            Anf. 121 STEFAN JAKOBSSON (SD):
          </note>
          <note>
            Herr talman! Jag vill börja med att inte yrka på någonting utan
            säga att vi i Sverigedemokraterna ställer oss bakom vårt särskilda
            yttrande som vi har i frågan. Vi har ju satsat mer pengar än regeringen
            inom skolan. Om jag minns rätt, mellan tummen och pekfingret,
            är det någonstans på 400 miljoner.
          </note>
          <note>
            Herr talman! I dag tänkte jag som gammal idrottslärare prata
            om livräddning. Det kan faktiskt vara aktuellt ifall isarna börjar
            frysa på lite.
          </note>
          <note>
            Jag har jobbat som lärare i 15 år och har sett hur lärarkollegiet
            under den tiden har drunknat. De har drunknat i uppgifter och
            drunknat i timmar. De har drabbats av saker som de själva inte
            har valt att ta på sig.
          </note>
          <note>
            De som har kunnat simma har simmat in till land och flytt yrket.
            Det är många duktiga, kompetenta lärare som vi har förlorat på
            det sättet. I dagsläget hjälper det inte att vi politiker står
            på torra land och slänger in en massa ideologiska livräddningslinor
            som vi funderar på eller kommer och skriker om vilket simsätt
            som lärarna ska använda för att kunna ta sig vidare. De är inte
            beredda att tänka på simsätt. De simmar för att hålla sig över
            ytan över huvud taget. De få kompetenta, duktiga lärare som vi
            har och som stannar kvar i yrket simmar för att överleva.
          </note>
          <note>
            I det här fallet vill jag hänvisa till att just livräddning är
            det som mitt anförande kommer att handla om. En person som drunknar
            funderar inte på hur man ska simma. En person som drunknar funderar
            på hur man över huvud taget ska överleva dag från dag, timme för
            timme, sekund för sekund.
          </note>
          <note>
            Det hjälper inte med det vi har nu, massor med halvlösningar
            som presenteras. Vi kastar ut en massa livbojar som inte håller
            måttet. De sjunker efter ett tag. Och framför allt tar vi fram
            halvlösningar där till exempel kommunen måste stå för halva satsningen.
            Det är goda tankar och låter bra, men tyvärr blir det negativt,
            för kommunerna har i dag inga pengar för att göra egna satsningar.
            Jag blev uppmärksammad på hur det är med den miljard som vi satsar
            på att försöka bygga upp skollokaler igen. Alla här inne vet om
            att de är undermåliga. Men skolorna har inte själva råd att satsa
            några pengar på att få ordning på det.
          </note>
          <note>
            Alla vi som har gjort livräddning på riktigt känner till att
            när man försöker livrädda någon ligger personen inte snällt och
            stilla, så att man kan simma in med personen till land utan plaskar
            hejvilt. Det kommer lärarkollegiet att göra oavsett vilka idéer
            vi presenterar för dem, för de är just nu inte intresserade av
            nya tankar. Vi som sitter här inne och är politiker känner till
            att det finns ett stort systemfel som måste åtgärdas i grunden.
            Det är ingen lätt uppgift för någon av oss.
          </note>
          <note>
            Sverigedemokraterna har valt att lyssna på OECD:s rekommendatio
            ­ ner. Det är sanningar som gör ont. Det var inga trevliga lösningar
            som OECD presenterade för oss. Man nämner bland annat den dåliga
            lärarutbildning som finns i dagsläget. Det handlar om stommen
            för att få bra elever, om vi har en bra kock och en dålig kock
            och eleverna är samma råvaror som för 20 år sedan – jag tror inte
            att de svenska eleverna har blivit dumma på 20 år. En bra kock
            tillagar bra mycket bättre mat än en dålig kock. Vi måste satsa
            på de duktiga lärare som vi har kvar i systemet och återvinna
            dem som vi har förlorat. Jag återkommer till vilka lösningar vi
            har.
          </note>
          <note>
            Vi måste sluta med ideologiska reformer. Allt måste vara baserat
            på forskning och kunskap. Är det förändring vi ska göra i skolan
            ska det vara bra för eleverna, lärarna och de många olika skolhuvudmännen.
          </note>
          <note>
            Vi måste kanske ändra den hållning som vi har. När det gäller
            tanken att vi skulle föra in rektorer i systemet som inte har
            jobbat som lärare vill vi sverigedemokrater peka på kunskap om
            de anställdas vardagliga situa ­ tion samt ett mycket tydligt
            ledarskap. Man behöver inte vara lärare, men för att kunna jobba
            som rektor är det en bra förutsättning att ha gått lärar ­ utbildningen.
          </note>
          <note>
            I dagsläget finns det en totalt obefintlig gemensam it-satsning
            i den svenska skolan. Jag riktar mig här till Gustav Fridolin,
            för jag vet att han för några dagar kom ut med något i medierna.
            Jag tror att det är en konkret, bra satsning att börja med. Men
            vi måste våga ta en helhetstitt på systemet. Det får inte bli
            så att små, personliga intressen hos företagare gör att man tar
            över små system runt om i Sverige. Det måste vara enhetligt från
            starten. Jag återkommer till vilka lösningar det kan vara konkret.
          </note>
          <note>
            Jag ser att tiden rinner, så jag ska komma med några snabba lösningar.
            Lösningar som Sverigedemokraterna vill presentera är bland annat
            jourklasser för de elever som inte klarar av den vanliga klassrumsmiljön
            – jag går inte in djupare på det. Vi vill ha en karriärstege på
            riktigt, inte en karriärstege baserad på att en rektor har fått
            mandat att dela ut pengar hit eller dit, för det är fel. Hälften
            av rektorerna är inte ens lärarutbildade. Hur ska de kunna veta
            vilken kvalitet som gör att man är duktig lärare i klassrummet?
          </note>
          <note>
            Vi vill också att det ska bli en återanställning av omkringpersonalen.
            Alla vi som har jobbat som lärare har under de senaste 20 åren
            sett hur vaktmästare, studie- och yrkesvägledare, skolsköterskor
            och kuratorer – alla de människor som faktiskt hjälper lärarkollegiet
            att må bra och göra så att lärare får vara lärare – har plockats
            bort av kommunerna, för att de har haft så dålig ekonomi. Återanställer
            man de personerna när kommuner ­ na sedan får bra ekonomi? Nej,
            tyvärr inte, utan då är det en vinst i stället.
          </note>
          <note>
            It är bara ett verktyg – det vet vi alla här inne. Men om vi
            använder det på rätt sätt kan vi spara enormt mycket tid för lärarkollegiet
            att få ägna sig åt det man faktiskt vill göra.
          </note>
          <note>
            Vi vet också att kopplingen mellan skola och verklighet tyvärr
            saknas ibland. Sverigedemokraterna är för alla modeller där vi
            ser till att föreningar och företag kommer in i den svenska skolan
            igen. Mycket av det är till och med avdragsgillt för företagen,
            så det är en vinn-vinnsituation för allihop.
          </note>
          <note>
            När det gäller klassrumsmiljön och utemiljön kom det – hör och
            häpna – forskning för några veckor sedan. Det visar sig att barn
            som mår psykiskt bra också presterar bra. Det har med den faktiska
            miljön att göra.
          </note>
          <note>
            Det är två frågor som vi bör ställa oss allihop här inne. Det
            är faktiskt rekommenderat av OECD. Jag uppmärksammar er återigen
            på de två frågorna. Vad är kännetecknet på en bra lärare? Vad
            är en bra lärarutbildning? När vi har svaret på de två frågorna
            tror jag inte att det är något problem för oss alla i åtta partier
            att sätta oss i ett rum och komma överens om vad vi ska göra.
          </note>
          <note>
            Det kopieras väldigt mycket inom politiken, har jag förstått.
            Sverigedemokraterna har presenterat tio konkreta lösningar på
            hur vi skulle kunna förbättra den svenska skolan. Jag har sett
            lite sämre varianter av våra förslag läggas fram av andra partier.
            Det är säkert med en god tanke i det hela och att man vill följa
            sin ideologi.
          </note>
          <note>
            Jag tror på den finska modellen – jag är helt övertygad. Jag
            riktar mig direkt till statsrådet Gustav Fridolin: Samla oss,
            sätt oss i ett rum, gör som man gjorde i Finland för 25 år sedan!
            Stoppa in alla politiker i ett rum och kom överens om vad vi vill
            göra! Jag är helt övertygad om att vi med lite god vilja skulle
            kunna jämka oss till varandra beträffande 50–60 procent av skolpolitiken,
            för att på så sätt få en gemensam hög på bordet, för lärarna,
            eleverna, föräldrarna, friskolorna och de kommunala skolorna –
            en trygghet för alla därute som jobbar inom skolan. Vem som än
            vinner valet 2018 eller 2022 eller framåt vet då vad som gäller
            – en trygghet.
          </note>
          <note>
            Jag vill avsluta genom en liten modifikation av Queens kända
            låt, till alla mina kollegor ute i landet: You are the champions
            of the World. Utan er skulle vi aldrig stå här, någon av oss.
          </note>
          <note>
            Ett löfte till er, i dessa juletider, är att när Sverigedemokraterna
            tar över 2018 kommer jag att ge er en god arbetsmiljö och också
            en karriärmöjlighet som är värd namnet, att faktiskt komma och
            jobba som lärare. Vi kommer inte – hur mycket vi än vill – att
            kunna lösa lärarkrisen genom att vi tar personer som finns i systemet
            och snabbutbildar dem. Vi kan inte lösa lärarproblemet genom att
            försöka snabbutbilda eller validera. Men vi kan lösa lärarproblemet
            genom att få tillbaka lärare. Jag vet att vi tvistar om hur många
            lärare som finns, men det är 30 000 lärare ute i näringslivet.
            Där har vi den snabba, lätta lösningen. De är lärare, och dessutom
            har de yrkeserfarenhet. Den lösningen tror jag på.
          </note>
          <note>
            God jul till er allihop!
          </note>
          <note>
            (Applåder)
          </note>
          <note>
            I detta anförande instämde Runar Filper och Robert Stenkvist
            (båda SD).
          </note>
          <note type="speaker">
            Anf. 122 LENA HALLENGREN (S) replik:
          </note>
          <note>
            Herr talman! Jag ska göra tre korta reflektioner och ställa en
            fråga till Stefan Jakobsson med anledning av hans anförande.
          </note>
          <note>
            Först vill jag säga att OECD faktiskt inte har levererat några
            lösningar. De har pekat ut problem, utmaningar och svårigheter
            som den svenska skolan och utbildningssystemet står inför. Den
            som hittar en lösning i det som OECD har skrivit har nog läst
            in lite för mycket av sina egna förslag, och med lite för stor
            välvilja.
          </note>
          <note>
            Det andra som jag vill säga är att en nationell it-strategi arbetas
            fram, och detta uppdrag har Skolverket fått. Det är verkligen
            övergripande och ett helhetsperspektiv. Jag tror att det är mycket
            angeläget, och det är inte en dag för tidigt.
          </note>
          <note>
            Det tredje som jag vill säga är att Stefan Jakobsson har helt
            rätt i att lärarnas arbetssituation behöver förbättras. Jag tycker
            dock att det är lite magstarkt att i olika sammanhang jämföra
            det med livräddning. Man talar om hur de drunknar, att de inte
            kan simma och hur de flyter upp på land.
          </note>
          <note>
            Jag skulle vilja säga att det ser ganska olika ut. Det är viktigt
            att vi är medvetna om att olika kommuner har olika förutsättningar.
            Olika elevgrupper ger lärarna olika utmaningar. Men vi som politiker
            har enorma utmaningar att försöka lätta på den administrativa
            bördan, se till att de får fler kollegor och att det finns människor
            att rekrytera med mera.
          </note>
          <note>
            Sedan ska jag komma till själva frågan. Eftersom detta är en
            budgetdebatt har jag naturligtvis läst även Sverigedemokraternas
            budgetalternativ. Det är mycket svårt att förstå hur plus och
            minus går ihop med att begränsa invandringen. Men det är en fråga
            som diskuteras i alla debatter. Därför ska jag hålla mig till
            den del som gäller just utbildningspolitiken.
          </note>
          <note>
            Först påstår man att man har ett överskott på utgiftsområde 16,
            och därefter röstar man på Moderaternas alternativ som innehåller
            en neddragning på 3,2 miljarder. Sedan ska notan på minus 90 miljarder
            kronor skickas till kommunerna. Vad tror Stefan Jakobsson och
            Sverigedemokraterna att minus 90 miljarder kommer att betyda för
            kommunerna? Kommer skolan att hållas skadeslös? Vad kommer det
            att innebära för fritis, förskola, skola och vuxenutbildning?
            Har ni reflekterat över konsekvenserna av minus 90 miljarder?
          </note>
          <note>
            (Applåder)
          </note>
          <note type="speaker">
            Anf. 123 STEFAN JAKOBSSON (SD) replik:
          </note>
          <note>
            Herr talman! Jag tar allt i tur och ordning. Det är möjligt att
            vi har läst in för mycket i det som OECD skriver. Men jag som
            lärare kan se att det som OECD beskriver är exakt de saker som
            vi har sett som problem, och jag tycker mig faktiskt kunna utläsa
            lösningar i texten.
          </note>
          <note>
            Det är jättetrevligt med en it-satsning. Vi är överens om det.
            Men se till att den blir tillräckligt stor och övergripande och
            att den blir statlig. Det är min rekommendation.
          </note>
          <note>
            Vi är helt överens om arbetsmiljön. Jag tar kanske inte upp alla
            de lärare i Sverige som har det bra, och jag kanske inte tar upp
            alla väl fungerande skolor. Alla vi här inne vet att de finns,
            och de som lyssnar kanske också vet att de finns. Jag är den förste
            att lyfta fram de goda exemplen. Men jag talar utifrån den situation
            som vi har i dag. Jag vill verkligen komma med konkreta lösningar
            för dem som har svårigheter. Jag behöver inte komma med lösningar
            för dem som redan har löst detta själva.
          </note>
          <note>
            När det gäller de 90 miljarderna vet jag inte hur många gånger
            som Oscar Sjöstedt har tagit upp detta. Men jag tar upp det en
            gång till.
          </note>
          <note>
            Det stämmer att vi vill satsa mycket pengar på skolan. Det är
            nummer ett. Och det stämmer att det blir en neddragning i kommunerna.
            Om vår politik i dagsläget hade införts från dag ett, alltså från
            och med den 1 januari, hade det skett en så kraftigt minskad invandring
            till Sverige att de pengar som kommunerna ska använda för detta
            ändamål inte hade behövt skickas ut från staten. Det är dessa
            pengar som vi använder till andra saker i stället.
          </note>
          <note>
            Jag hoppas därför att vi nu kan släppa denna debatt en gång för
            alla. Det handlar inte om att vi ger mindre pengar till kommunerna.
            Det handlar om att vi förutsätter att vår politik går igenom,
            och då kommer pengarna inte att behövas ute i kommunerna. Jag
            hoppas att jag har varit tydlig med detta.
          </note>
          <note type="speaker">
            Anf. 124 LENA HALLENGREN (S) replik:
          </note>
          <note>
            Herr talman! Jag vill gärna understryka att alla i denna kammare,
            inte minst vi som sitter i utbildningsutskottet, är väldigt viktiga
            när det gäller att ge en bild av den svenska skolan. Jag håller
            med om att det finns lärare som har det mycket svårt, och det
            finns skolor som har mycket tuffa utmaningar. Vi försöker på olika
            sätt hjälpa dem genom Samverkan för bästa skola, kompetensutveckling
            och olika former av stöd för att lärare ska känna att de klarar
            de utmaningar som de står inför. Men vi måste akta oss för att
            svartmåla den svenska skolan.
          </note>
          <note>
            Jag vill skicka med en sista vädjan till Stefan Jakobsson. I
            alla anföranden som vi gör i våra skolor håller det inte att vi
            inte nämner allt det som går bra. Då blir bilden att allt är nattsvart.
            Jag vill gärna säga det.
          </note>
          <note>
            Jag vet inte på vilket sätt vi ska kunna släppa diskussionen
            om minus 90 miljarder. Jag vet inte vilken kommun som Stefan Jakobsson
            ser framför sig. Jag bor i Kalmar kommun men är, som sagt, inte
            kommunpolitiker. Jag är inte helt säker, men jag tror att detta
            skulle betyda ungefär 90 miljoner för Kalmar kommun. Inte ens
            med den mest kreativa bokföring kan man spara 90 miljoner på invandrare,
            på nyanlända och på flyktingmottagande. Det kommer förstås att
            påverka skolor. Lärare kommer att få gå hem. Det kommer att vara
            fritidspedagoger och specialpedagoger som inte kommer att kunna
            jobba. Elevassistenter och elevhälsan kommer att påverkas.
          </note>
          <note>
            Ni kan inte på fullt allvar tro att vi, när ni sitter i Sveriges
            riksdag, inte ska diskutera 90 miljarder i sänkta statsbidrag
            till kommunerna. Det kommer att betyda förändringar i verkligheten,
            och det kommer att betyda förändringar i den svenska skolan. Det
            kommer definitivt inte att gå i den riktning som jag tror att
            OECD skulle förespråka.
          </note>
          <note>
            (Applåder)
          </note>
          <note type="speaker">
            Anf. 125 STEFAN JAKOBSSON (SD) replik:
          </note>
          <note>
            Herr talman! När vi tittar i tidningarna kan vi se att sanningen
            tyvärr är att åtta av tio lärare är beredda att lämna yrket. Vi
            måste tala med den majoritet av lärarna som är beredda att lämna
            yrket. Om vi redan i dag har en stor flykt av lärare måste vi
            se till att fokusera på dem som kan tänka sig att lämna läraryrket.
            Vi kommer nämligen aldrig att hinna utbilda i den takt som de
            lämnar yrket.
          </note>
          <note>
            Jag tror att vi alla här inne är mycket överens om vikten av
            en bra lärare – en bra, kompetent och duktig lärare som är ledarskapsutbildad.
            Det talar vi om på lärarutbildningen, som vi inte anser är bra.
          </note>
          <note>
            Om vi tycker att detta är viktigt säger jag återigen, och jag
            tittar även på ordföranden i utbildningsutskottet: Kalla oss inte
            till små hitta-på-lösningar som Skolkommissionen, Gymnasieutredningen
            och så vidare. Kalla oss och föreslå en riktig och konkret lösning
            för alla partier, och släpp inte ut oss förrän vi är överens,
            så att det blir lugn och ro i skolpolitiken.
          </note>
          <note>
            Jag är verklighetspol itiker, och jag är även kommun politiker
            och ser hur det ser ut i kommunen. Vi har testat socialdemokratisk
            politik och allianspolitik ute i kommunerna under många år. Ni
            påstår att vår lösning inte kommer att fungera. Men pröva vår
            lösning ett år, så får vi se om den fungerar. De andra lösningarna
            har vi prövat, och det har visat sig att de inte har fungerat
            och framför allt inte nu.
          </note>
          <note type="speaker">
            Anf. 126 DANIEL RIAZAT (V) replik:
          </note>
          <note>
            Herr talman! Jag måste säga att jag blir mycket provocerad när
            jag hör Stefan Jakobsson tala om få kompetenta lärare i den svenska
            skolan. Lena Hallengren tog också upp detta i sin replik. Jag
            undrar verkligen hur många skolor som Stefan Jakobsson och Sverigedemokraterna
            har varit ute i.
          </note>
          <note>
            Dagligen går tiotusentals lärare till sitt arbete och gör sitt
            absolut bästa för att se till att ge eleverna den utbildning som
            de har rätt till. Stefan Jakobssons kommentar är därför mycket
            provocerande.
          </note>
          <note>
            Jag tänkte fokusera på någonting annat. Jag tänkte fokusera på
            Sverigedemokraternas vändning när det handlar om vinster i välfärden
            och inte minst i skolan. Under många år har vinstdrivande aktörer
            skördat stora pengar inom den svenska skolan på bekostnad av elever
            och på bekostnad av personal och kvalitet.
          </note>
          <note>
            Sverigedemokraterna sa före valet: Vi ska se till att sätta stopp
            för dessa giriga aktörer. Vi ska se till att sätta stopp för riskkapitalbolagen.
            Vi ska se till att sätta stopp för resursslöseriet och se till
            att alla skattepengar går till det som de är avsedda för, och
            i detta fall till skolan.
          </note>
          <note>
            Men sedan hände någonting. Efter att Sverigedemokraterna hade
            haft ett antal möten med Svenskt Näringsliv och andra aktörer
            vände de helt plötsligt i denna fråga. På den senaste kongressen,
            landsdagarna eller vad ni nu kallar det, beslutade ni att ni inte
            längre bara ska ha en fascistisk framtoning utan också mycket
            tydligt gå in i en mer nyliberal och kapitalistisk tolkning av
            i detta fall skolpolitiken.
          </note>
          <note>
            Jag undrar: Hur kommer det sig att Sverigedemokraterna sviker
            sina väljare på detta område? Hur kommer det sig att Sverigedemokraterna
            anser att det är okej att vi har aktörer som tjänar miljarder
            i skattepengar på våra elever och personal i stället för att satsa
            på kvaliteten?
          </note>
          <note type="speaker">
            Anf. 127 STEFAN JAKOBSSON (SD) replik:
          </note>
          <note>
            Herr talman! Jag vill återigen säga till Daniel Riazat: Sluta
            att sätta epitet. Vi har fortfarande folk som sitter och tittar
            på detta. Du känner inte mig personligen. Jag tycker att det är
            mycket bombastiskt av dig att sätta epitet på människor som du
            inte ens känner personligen. Jag tycker att du gör bort dig själv
            varje gång du säger så, Daniel Riazat.
          </note>
          <note>
            Frågan var vilka skolor som jag hade besökt. Daniel Riazat, jag
            har inte besökt skolor. Jag har jobbat i skolor. Jag har jobbat
            15 år på sju olika skolor och träffat otroligt många kollegor.
          </note>
          <note>
            Min fråga till Daniel Riazat är: Hur länge har du jobbat som
            lärare? Det är en fråga som jag skulle vilja ha svar på.
          </note>
          <note>
            Att stå och måla upp osanningar tillsammans med sanningar är
            ett klassiskt epitet som Vänsterpartiet håller på med.
          </note>
          <note>
            Det är riktigt att vi har haft landsdagar, och det är trevligt
            att Daniel Riazat ens vet vad de heter. Jag vet nämligen inte
            vad Vänsterpartiets samlingar heter. Uppenbarligen har han suttit
            och tittat. Det är trevligt när man får se bra politik i tv.
          </note>
          <note>
            När det handlar om den vändning som vi skulle ha gjort är det
            snarare tvärtom. Det som vi har gjort nu är att se till att vi
            kommer att tvinga alla friskolor att skaffa sig en buffert och
            en soliditet i företaget innan de över huvud taget får ta ut någon
            vinst. Jag är mycket tacksam över att Daniel Riazat lyfter fram
            denna fråga, så att jag får möjlighet att förklara i tv. Det handlar
            om att företagen måste besitta en soliditet innan de får ta ut
            någon vinst.
          </note>
          <note>
            Den samlade vinsten för friskolorna förra året var 76 öre per
            samlad hundralapp. Jag vill att Daniel Riazat avslutar sin dag
            med att gå ned till korvgubben som står här utanför och fråga
            om han är beredd att tjäna 76 öre per hundralapp. Jag tror att
            han skulle lägga ned sitt företag med omedelbar verkan.
          </note>
          <note type="speaker">
            Anf. 128 DANIEL RIAZAT (V) replik:
          </note>
          <note>
            Herr talman! Man kan ju vrid a debatten och försöka få den att
            endast handla om att sätta epitet, vilket jag inte ens har gjort
            på just Stefan Jakobsson utan på det parti han företräder. Debatten
            handlar dock om någonting annat. Det var ett bra försök att komma
            undan från vad det egentligen handlar om, nämligen att med siffertrixande
            kunna säga att det handlar om väldigt små summor.
          </note>
          <note>
            Faktum är att de utredningar som har gjorts när det gäller vinster
            i välfärden visar att över 10 miljarder per år har tagits ut av
            vinstdrivande aktörer. En stor majoritet av pengarna har gått
            till skatteparadis. Det är precis det Sverigedemokraterna indirekt
            och direkt har varit med och stöttat under Alliansens tid vid
            regeringsmakten. Även i dag väljer man att på ett väldigt tydligt
            sätt företräda de giriga aktörer som vill sko sig på våra barn
            och vår personal.
          </note>
          <note>
            Frågan blir återigen, Stefan Jakobsson: Hur kommer det sig att
            Sverigedemokraterna i valrörelsen sa att man tänker se till att
            stoppa de giriga aktörerna som gör sådana övervinster, men därefter
            – ganska kort tid efter valet, får jag väl säga – inledde samtal
            med de delar av näringslivet som företräder den här frågan och
            helt plötsligt ändrade sig? Hur kommer det sig att Sverigedemokraterna
            gjorde på det sättet?
          </note>
          <note>
            Sedan måste jag återkomma till det faktum att det budgetförslag
            Sverigedemokraterna lägger fram inte på något sätt är en realistisk
            budget. Det har sagts tidigare. Vad ni än kommer att göra kommer
            det nämligen att finnas människor som ser ut som jag och andra
            i den här riksdagen, och det kan ingen sverigedemokratisk budget
            sätta stopp för.
          </note>
          <note type="speaker">
            Anf. 129 STEFAN JAKOBSSON (SD) replik:
          </note>
          <note>
            Herr talman! Jag uppfattade inte riktigt frågan i den sista delen,
            men jag bemöter de andra frågorna.
          </note>
          <note>
            Jo, det handlar om pengar. Om Daniel Riazat hade följt hela landsdagarna
            och sett hela det dokument vi har tagit igenom hade han sett att
            Sverigedemokraterna i punkt 4 hindrar detta. Vi ger partistyrelsen
            möjlighet att faktiskt gå in och se till att det inte handlar
            om pengar som ska sticka iväg till Caymanöarna. Det handlar om
            soliditet – att tvinga företagen att ha så stark soliditet att
            det inte blir som i Eskilstuna, där man hade en friskola som en
            måndagsmorgon hade en lapp på dörren där det stod: Tack för den
            här tiden, men nu är det över.
          </note>
          <note>
            Det handlar om säkerheten. Man ska se till att företagen inte
            tar ut några övervinster och att eleverna har en säkerhet i att
            ha en skola att gå till. Man ska se till att en skola kan ha kvar
            eleverna en tid även om skolan skulle gå i konkurs. Alla vi som
            har jobbat i de kommunala enheterna vet nämligen att den svenska
            skolan inte klarar av om det kommer 200 nya elever en måndagseftermiddag.
            Om vi däremot får en eller två månader på oss att rigga för det
            klarar man av det. Det är alltså den bufferten och soliditeten
            vi vill att företagen ska skaffa sig.
          </note>
          <note type="speaker">
            Anf. 130 CHRISTER NYLANDER (L) replik:
          </note>
          <note>
            Herr talman! Det var med stigande förvåning jag lyssnade på Stefan
            Jakobsson, och ett tag hoppades jag att jag hörde fel. Jag hoppas
            faktiskt fortfarande det, för den beskrivning han gav av svensk
            lärarkår var nog något av det mest udda jag har hört i den här
            kammaren.
          </note>
          <note>
            Jag uppfattade det som att han sa att vi har några få kvalificerade
            lärare kvar och att de som är kvar är de som inte har lyckats
            fly – de som inte har lyckats simma i land i en livräddningsoperation.
            Jag hoppas som sagt att jag hörde fel, men jag skulle vilja att
            Stefan Jakobsson utvecklade sin syn på svensk lärarkår. Det där
            tycker jag nämligen var ett rejält övertramp i den skolpolitiska
            debatten.
          </note>
          <note type="speaker">
            Anf. 131 STEFAN JAKOBSSON (SD) replik:
          </note>
          <note>
            Herr talman! Tack så mycket för att jag får svara på den frågan,
            Christer Nylander. Självklart vet både du och jag att det finns
            otroligt många duktiga och kompetenta lärare kvar. Det vi vänder
            oss starkt emot är den nuvarande lärarutbildningen, som tyvärr
            inte producerar lika duktiga lärare som förut.
          </note>
          <note>
            Förhoppningsvis kommer den nya lärarutbildning som nu är på gång
            att se till att vi faktiskt har lärare som fungerar även ute i
            bygdeskolor. Årskurs 1–9, 4–7, 1–7 eller 4–9, det vill säga alla
            varianter som finns i ett eller två ämnen, gör det nämligen otroligt
            svårt för lärarna att betygssätta ute i landsbygdsskolorna i dag.
            Sverigedemokraterna är hela Sveriges parti; vi vill verkligen
            att minsta lilla skola – även Singö skola med sina 14 elever –
            ska kunna överleva. Då måste vi se till att vi har lärare som
            är kompetenta att utveckla detta.
          </note>
          <note>
            Jag tror att det finns mycket att göra inom lärarutbildningen,
            och jag är helt övertygad om att många lärare som finns i dag
            kanske har fått en dålig lärarutbildning. Det är bara att titta
            på den forskningsanalys som kom för tre dagar sedan, där man kom
            fram till att det finns mycket att förbättra i lärarutbildningen.
            Det finns mycket vi skulle kunna göra effektivare, som en tydligare
            ledarskapsutbildning och att ge dem bättre verktyg så att de fungerar
            bättre som lärare.
          </note>
          <note>
            Camilla Waltersson Grönvall nämnde även användningen av de kompetenta
            och duktiga lärare vi har i dag – mentorskapet på riktigt. Det
            handlar om alla nyexaminerade lärare som kommer ut och många gånger
            kastas rätt in i verksamheten nästan utan någon som helst hjälp
            och stöd. Jag var själv en sådan person som fick noll mentorskap;
            det var ett namn på ett papper.
          </note>
          <note>
            När jag ändå har en företrädare för Alliansen här vill jag ta
            upp att jag tror att vi har en fråga som är likvärdig för oss.
            Det handlar om det här med att vi verkligen vill satsa pengar
            på de kompetenta lärare som är beredda att ta ett ansvar i de
            tuffa områdena. Det kan handla om för snabba eller för långsamma
            elever eller om barn med icke-svensk bakgrund som har språksvårigheter
            och sådant.
          </note>
          <note>
            Jag har några frågor där, och det gäller hur ni tänker om de
            löner ni vill sätta för de lärarna. Ni avser nämligen att sätta
            5 000 kronor extra. Har lärarna de lönerna bara när de jobbar
            i de tunga områdena? Kommer de att behöva gå ned i lön efteråt?
            Vilken utvecklingsmöjlighet har de? Kommer de alltid att behöva
            stanna kvar i de här jobbiga områdena innan de kan höja sina löner?
          </note>
          <note type="speaker">
            Anf. 132 CHRISTER NYLANDER (L) replik:
          </note>
          <note>
            Herr talman! Jag tror att det är viktigt att vi har en central
            karriärväg för svenska lärare att söka sig till de skolor som
            har de största utmaningarna. Därför har Alliansen utformat ett
            program för att locka dem till detta.
          </note>
          <note>
            Jag tänker dock inte låta Stefan Jakobsson komma undan. Det var
            nämligen inte lärarutbildningen Stefan Jakobsson kritiserade,
            och det var inte bristen på lärare i bygdeskolor Stefan Jakobsson
            kritiserade. Han gav i stället en generell beskrivning av svensk
            lärarkår. Han sa att vi har några få kvalificerade lärare kvar,
            nämligen de som inte orkade simma i land och ta sig därifrån.
            Jag uppfattade inte att Stefan Jakobsson tog avstånd från den
            beskrivningen, utan han står tydligen fast vid den.
          </note>
          <note>
            Jag kanske inte hörde fel, utan det kanske är så att Sverigedemokraterna
            har den bilden av den svenska lärarkåren. Jag skulle vilja be
            Stefan Jakobsson fundera en gång till på om han inte bör be om
            ursäkt för det uttalandet.
          </note>
          <note>
            (Applåder)
          </note>
          <note>
            I detta anförande instämde Lena Hallengren (S).
          </note>
          <note type="speaker">
            Anf. 133 STEFAN JAKOBSSON (S D ) replik:
          </note>
          <note>
            Herr talman! Nej, jag tror inte att jag behöver be om ursäkt,
            Christer Nylander , för jag tror att jag beskriver många lärares
            vardag. Tyvärr har det under många år skickats ut lärare från
            lärarutbildningen och in i systemet som inte håller den kvalitet
            den svenska skolan i dag kräver.
          </note>
          <note>
            Pratar man med lärarna av i dag ser man att det är en helt annan
            sorts lärare vi behöver i den svenska skolan. De måste vara flexibla
            och väldigt trygga inom sitt område. Vi har tyvärr inte gett många
            lärare rätt kompetens att vara så trygga i sin roll. OECD nämner
            i sin rapport att en tredjedel av lärarna i dag är undermåliga
            och inte har den ledarskapsutbildning eller kunskapsutbildning
            de behöver. Det är inte deras fel, utan det är utbildningens fel.
            De har inte fått de verktyg de behöver. OECD föreslog också att
            vi behöver titta ordentligt på att centralisera och se till att
            vi får bättre lärarhögskolor och en bättre lärarutbildning.
          </note>
          <note>
            Jag tänker alltså inte be om ursäkt för någonting, men däremot
            vill jag vara tydlig med att det är den utbildning vi har gett
            lärarkollegiet som har gjort att de inte har rätt verktyg. Det
            är som att skicka ut en snickare med bara ett snickarbälte att
            försöka fixa ett helt hus – det går inte. Vi måste ge dem bättre
            verktyg, och vi måste se till att fortsätta hjälpa dem på vägen.
            Camilla Waltersson Grönvall föreslog det, och det är ett gott
            tecken. Jag tror säkert att Liberalerna kommer att återkomma med
            egna tankar om det också.
          </note>
          <note>
            Anf. 134 ULRIKA CARLSSON i Skövde (C):
          </note>
          <note>
            Herr talman! En sådan här bit in i debatten funderar man på om
            man ska skriva om sitt anförande kopplat till de olika inlägg
            som har gjorts tidigare. Jag väljer dock att hålla mig till det
            jag har förberett.
          </note>
          <note>
            Ingen kan väl säga emot mig när jag påstår att det lackar mot
            jul och att höstterminen börjar lida mot sitt slut. De flesta
            betyg är väl satta i den svenska skolan, men jag kan tänka mig
            att det fortfarande övas frenetiskt inför julavslutningar av olika
            slag. Det är sånger som ska tränas in, julspel som ska göras och
            så vidare.
          </note>
          <note>
            Samtidigt som det sker tror jag att många känner en stor tillfredsställelse,
            för man vet att man har gjort ett gott jobb. Många elever vet
            att de på olika sätt nått de mål de hade föresatt sig, och många
            lärare känner att de tillsammans med sina elever har lyckats nå
            de mål som fanns. Men samtidigt är det säkert så att en del känner
            att kraften, engagemanget, resurserna och tiden inte räckte till
            och att de inte nådde dit de hade förhoppningar om att nå. Det
            är väldigt olika, och olika ska det få vara. Men alla skolor behöver
            hålla en hög kvalitet. Det är vårt fokus.
          </note>
          <note>
            Sverige är ett av de länder som satsar mest resurser på skolan.
            Det blir så lätt att vi diskuterar olika anslag i budgeten. Det
            ska vi givetvis debattera. Men det är viktigt att fundera på:
            Vad gör vi med de resurser som vi de facto har?
          </note>
          <note>
            Centerpartiet har gjort andra prioriteringar i sin budget än
            den som regeringspartierna har gjort. Vi har därför ett särskilt
            yttrande kopplat till betänkandet. Vi har föreslagit mycket resurser
            när det gäller jobb för unga. På den posten som vi har prioriterat
            väljer regeringen att dra ned tiotals miljarder. Regeringen ersätter
            möjligheten till det första riktiga jobbet med ett antal åtgärder.
          </note>
          <note>
            Herr talman! Centerpartiet antog i höstas ett nytt program för
            sin utbildningspolitik. Det ligger till grund för både den nationella
            nivån och den lokala nivån. Vi utgår från att beslut ska fattas
            så nära människor som möjligt. Vi vill skapa en skola för framtiden.
            Det är en skola för jobb oavsett var i landet man bor och oavsett
            vilken ekonomisk bakgrund man har. Vi vill ha en skola med mindre
            detaljstyrning och med en större tilltro till professionen.
          </note>
          <note>
            Det är en skola med duktiga lärare som ser eleven och som kan
            ge eleven de utmaningar som behövs för att kanske nå ännu längre
            än vad den själv kanske hade vågat hoppas. Det är en skola som
            växer underifrån tillsammans med dem som det berör och ger alla
            en bra grund oavsett om de har svenska som modersmål eller kommer
            någon annanstans ifrån. Alla ska få samma förutsättningar.
          </note>
          <note>
            Det är också en skola där entreprenörskap och företagande finns
            med som en tydlig röd tråd genom hela utbildningen och med en
            högre utbildning som har en nära samverkan med arbetslivet. Det
            har redan varit uppe i debatten att också lärare behöver få en
            minskad administrativ börda och kunna satsa just på undervisningen.
          </note>
          <note>
            Förutsättningar för detta finns på många olika sätt. Alliansregeringen
            genomförde ett antal mycket viktiga reformer. Det handlade om
            en ny lärarutbildning, nya styrdokument och en ny skollag. Väldigt
            mycket finns på plats.
          </note>
          <note>
            När det gäller Centerpartiets syn på detta är det tre olika saker
            som jag vill lyfta upp alldeles särskilt. Det är lärarens avgörande
            roll för studenternas och elevernas framgång. Det är också valfrihet
            för elever, lärare och föräldrar, och det är att utbildning ska
            leda till jobb.
          </note>
          <note>
            När det gäller lärarna är vi medvetna om den brist som finns.
            Vi är överens med regeringen om att det behöver vara fler vägar
            till läraryrket. Det känns jättebra, och det är också viktigt
            att vara med och utforma det.
          </note>
          <note>
            Samtidigt behöver vi göra mer för att lärare ska stanna och utvecklas
            i sitt yrke. Där vill jag lyfta fram alliansregeringens satsningar
            kopplat till Lärarlyftet, Mattelyftet, Läslyftet och många olika
            kompetenshöjande delar. Men det handlar också om karriärvägarna
            och att få möjlighet att göra karriär i sitt yrke. Det ska inte
            enbart vara att börja som rektor, politiker eller någonting annat,
            men den friheten är givetvis värd att ha kvar.
          </note>
          <note>
            Vi behöver ha kvar många av de äldre lärarna som finns i den
            svenska skolan. Det gäller inte minst behovet att utbilda många
            nyanlända. De är lärare som är duktiga på själva språkutbildningen.
            Jag tänker inte minst på många av de så kallade lågstadielärarna.
            De är rentav experter på just läs ­ in lärning och språkutveckling.
            De ska få finnas kvar och utvecklas.
          </note>
          <note>
            Varför regeringen ska höja löneskatten för de pensionerade lärarna
            ter sig för mig obegripligt. Företrädare för regeringspartier
            har också suckat över detta och medgett att det är ett problem.
            Det är synnerligen olyckligt för skolan, eleverna och de enskilda
            lärarna.
          </note>
          <note>
            Det fria skolvalet i Sverige är något som vi ska vara mycket
            rädda om. Möjligheten att välja skola och att det finns olika
            inriktningar är också en viktig förutsättning för att eleven ska
            hitta rätt. Jag och Centerpartiet ser med oro på de tendenser
            som finns att vilja inskränka den möjligheten.
          </note>
          <note>
            I det sammanhanget vill jag också lyfta upp en annan fråga som
            är central, nämligen möjligheten till fjärrundervisning. Den möjligheten
            för olika skolor behandlas nu i en utredning. Vi från Centerpartiets
            sida skulle vilja gå ännu längre när det handlar om att öppna
            möjligheten i alla relevanta ämnen. Varför kommer inte det att
            vara möjligt framöver, Gustav Fridolin?
          </note>
          <note>
            Den tredje delen handlar om utbildning till jobb. Tyvärr missgynnar
            regeringens budget de olika delarna. Vi kan till exempel titta
            på lärlingsutbildningarna, som vi med glädje ser att det finns
            ett ökat intresse för. Där ser vi tyvärr att man gör minskningar
            i budgeten , vilket är olyckligt.
          </note>
          <note>
            Valmöjligheterna i yrkesprogrammen är viktiga för Centerpartiet.
            Där kan alla program leda till en högskolebehörighet. Min fråga
            till statsrådet Hadzialic, som väl kommer att finnas med senare
            i debatten, gäller det livslånga lärandet. Handlar det enbart
            om teoretiska kunskaper, eller kan det också handla om yrkeskunskaper?
          </note>
          <note>
            Under hösten har många skolor tagit emot barn och ungdomar som
            varit på flykt och äntligen kommit till ett land med relativt
            sett lugn och ro. Jag känner stor beundran för den insats som
            många lärare gjort och gör varje dag.
          </note>
          <note>
            Här finns det stora utmaningar. Vi är som centerpartister givetvis
            engagerade på både den nationella nivån och den lokala nivån.
            Det finns flera förslag på lösningar. Jag hoppas att regeringen
            lyssnar på dem.
          </note>
          <note>
            Herr talman! Jag vill därmed avsluta mitt anförande. Jag passar
            på att önska hela Skolsverige, mina kollegor i debatten och även
            herr talmannen en riktigt fröjdefull och fridfull jul!
          </note>
          <note>
            (Applåder)
          </note>
          <note type="speaker">
            Anf. 135 CHRISTER NYLANDER (L):
          </note>
          <note>
            Herr talman! Tidskriften Alltinget publicerade nyligen en lista
            över de lagförslag som Utbildningsdepartementet lagt fram den
            senaste tiden sedan valet. Här är hela den listan. Det är fem
            lagförslag som än så länge har kommit från Utbildningsdepartementet.
          </note>
          <note>
            Två av dem handlar om förlängning av registerlagar, ett handlar
            om att man ska förändra återbeta lningen av studieskulder, och
            ett handlar om förbättringar för nyanlända, ett förslag som Alliansen
            och regeringen gemensamt vill genomföra. Det gemensamma för alla
            fem lagförslagen som regeringen har lagt fram sedan valet är att
            de är beredda under alliansregeringen.
          </note>
          <note>
            Samtidigt konstaterar OECD att det finns ett stort behov av fortsatta,
            omfattande reformer av den svenska skolan för att lyfta svenska
            skolans kunskapsresultat och se till att den svenska skolan blir
            en av de bästa i Europa. Det som regeringen gör är väldigt lite
            i jämförelse med det som skulle behövas.
          </note>
          <note>
            Den har gjort något mer. Den har tillsatt några utredningar och
            en skolkommission som ska tänka till 2017, och den gör en del
            budgetförändringar som jag i grunden tycker är ganska bra. Den
            behåller en del av de satsningar vi gjort på lärarkarriär och
            en del av de satsningar som Alliansen introducerade för lärarfortbildning.
            Men det är ett väldigt lågt reformtempo just nu för regeringen.
            Vill man lyfta upp svensk skola måste ambitionerna vara mycket
            högre än det som regeringen visat hittills.
          </note>
          <note>
            En del av det som regeringen föreslår går till och med på tvärs
            med vad OECD tycker. Ett stort problem som vi har i svensk skola
            är att vi har en otydlig styrning. Det är ett dubbelt kommando
            där staten står för besluten om vilka kunskapsnivåer som ska nås
            och kommunerna är de som ska försöka att finansiera detta. Det
            gör att det blir en otydlighet i hela styrningen, vilket också
            gör att ansvarsutkrävandet blir svårt.
          </note>
          <note>
            Liberalernas svar på den frågan är att vi nog borde se till att
            staten tar över huvudansvaret för skolan från kommunerna. Vi får
            då en tydligare koppling mellan de som bestämmer vilka kunskapsnivåer
            som man ska sträva efter och de resurser som finns för att nå
            de kunskapsnivåerna.
          </note>
          <note>
            Det skulle förmodligen innebära att färre politiker har chans
            att lägga sig i och krångla till vardagen för lärarna. Det skulle
            också innebära att lärarna och rektorerna ute på skolorna skulle
            få mer makt över sin vardag. Det skulle vara ett bra sätt att
            styra upp svensk skola och ge den större chanser att nå kunskapsresultaten.
          </note>
          <note>
            Regeringen gör tvärtom. Med förslaget i budgetpropositionen tar
            staten ökat ansvar för att rusta upp skolgårdar. Det är inget
            fel med fina skolgårdar. Men det är en konstig idé att just staten
            ska se till att det blir gjort när det är kommunerna som är huvudmän.
            Man har också idéer om att man ska förbättra toaletterna. Det
            är en bra idé att ha bra toaletter. Men det är en konstig idé
            att staten ska, för att använda skånska, ”kludda till” styrsystemet
            ytterligare genom att ta över en hel del satsningar som det borde
            vara naturligt att den som har huvudmannaskapet över skolan ska
            stå för.
          </note>
          <note>
            Det är att gå åt fel håll. Låt oss i stället konstatera att om
            vi ska få en tydligare styrning av skolan, som många experter
            uppfattar att det finns behov av, är det bättre att staten tar
            över huvudmannaskapet från kommunerna.
          </note>
          <note>
            Herr talman! En central fråga som vi varken kan diskutera för
            lite eller för mycket i kammaren är att det kommer många nya människor
            till S verige nu och hur vi ska se till att de som är i skolåldern
            får en bra start i Sverige.
          </note>
          <note>
            De som kommer i lågstadieåldern klarar sig förmodligen ganska
            bra. Det finns statistik som visar att för framför allt tjejer
            som kommer till Sverige i lågstadieåldern är det god chans att
            det går bra.
          </note>
          <note>
            Men de som kommer i tonåren och har en trasslig skolbakgrund
            – de kanske til l och med är analfabeter när de kommer hit – får
            ofta svårt att klara grundskola och gymnasieskola. De får sedan
            också svårt att ta sig in på arbetsmarknaden. Därför måste vi
            tänka kreativt för att lösa situationen för framför allt dessa.
          </note>
          <note>
            Vi måste också tänka mer kreativt så att vi värnar den ordinarie
            verksamheten samtidigt som vi lägger mycket resurser på de nya
            som kommer hit. Med ett dåligt mottagande ute i skolorna riskerar
            man att förstöra även den ordinarie verksamheten i klassrummen.
            Då riskeras kvaliteten både för de nyanlända och för dem som redan
            går i svensk skola.
          </note>
          <note>
            Vi måste få en bättre kvalitet på introduktionen. Därför gläder
            det mig att regeringen fullföljer de idéer som Alliansen hade
            på detta område för att öka kvaliteten. Vi måste se till att de
            som kommer nya till Sverige får en bra start samtidigt som vi
            värnar kvaliteten i den ordinarie verksamheten.
          </note>
          <note>
            Herr talman! Ett huvudsakligt problem i regeringens skolpolitik
            är att man saknar en långsiktig idé om vad man vill. Under åtta
            år av alliansstyre hade vi en tydlig idé om att återupprätta kunskapsskolan.
            Vi höll högt reformtempo för att förbättra kunskapsresultaten
            i svensk skola. Vi börjar nu se ett ökat intresse för de reformer
            vi genomförde.
          </note>
          <note>
            Vi gjorde inte allting rätt, och vi hade kanske gjort någonting
            annor ­ lunda om vi hade fått göra det en gång till. Men vi hade
            en grundläggande idé om att Sverige måste återupprätta kunskapsskolan
            och återupprätta synen på kunskap för att klara den tuffa konkurrens
            som Sverige står inför.
          </note>
          <note>
            Herr talman! Jag ser inte att den nuvarande regeringen har en
            övergripande idé om vad man ska nå. Det är kanske förklaringen
            till att man kommer med så få reformer. Man har ingen idé om vad
            man behöver göra.
          </note>
          <note>
            Vi har en del gemensamma idéer när det gäller nyanlända, men
            generellt när det gäller att höja kunskapsresultaten i svensk
            skola är det idélöst.
          </note>
          <note>
            De frågor vi borde ägna mer tid åt är otydligheten i styrningen,
            bristande arbetsro, behovet av ordning och reda i klassrummet,
            höjningen av läraryrkets status och mycket mer. Det finns en hel
            del att göra, herr talman, men tyvärr saknas det en övergripande
            idé i det som den svenska regeringen gör på skolområdet.
          </note>
          <note>
            (Applåder)
          </note>
          <note type="speaker">
            Anf. 136 LENA HALLENGREN (S) replik:
          </note>
          <note>
            Herr talman! Det är positivt att Folkpartiet som enda oppositionsparti
            står upp för den lärarlönesatsning som nu görs. Den är inte enkel
            och man kan föra många diskussioner om vilka avvägningar som görs
            och vilka grupper som ingår och inte, på samma sätt som man kan
            göra med karriärtjänster och förstelärartjänster. Det är dock
            uppenbart att vi på olika sätt måste göra läraryrket mer attraktivt.
          </note>
          <note>
            I sitt anförande raljerade Christer Nylander över några av reformerna
            och ifrågasatte om de verkligen var statens uppgift. Men de stora
            reformerna som Folkpartiet inte stöder handlar om fritidshem,
            specialpedagogiska insatser, skolbibliotek, läxhjälp, elevhälsa
            och nationella skolutveck ­ lingsprogram.
          </note>
          <note>
            Hur ställer sig Christer Nylander och Liberalerna till det löfte
            som Anna Kinberg Batra gav om att inte spara på skolan? Ska vi
            se det som att det inte kommer att genomföras några besparingar
            på skolan och att flera av de reformer som planeras kommer att
            få Liberalernas stöd i slutändan?
          </note>
          <note type="speaker">
            Anf. 137 CHRISTER NYLANDER (L) replik:
          </note>
          <note>
            Herr talman! Jag är glad att Lena Hallengren rättade sig till
            slut och sa Liberalerna.
          </note>
          <note>
            Det är helt rätt att både Folkpartiet och Liberalerna tycker
            att det är en bra satsning att höja lärarnas löner. Vi kommer
            därför att stödja den tanken både nu och i framtiden.
          </note>
          <note>
            Huvudproblemet är att huvudmännen under decennier inte har tagit
            ansvar för lärarlönerna. De har inte heller tagit ansvar för karriärvägar
            och fortbildningsmöjligheter.
          </note>
          <note>
            Jag tycker att man ska titta lite bakåt och inte bara lova saker
            framåt. Om Lena Hallengren gjorde det skulle hon ganska snart
            få svaret på sin fråga. Det finns få perioder i svensk skolhistoria
            då man har gjort så många reformer för att lyfta svensk skola
            som vi gjorde under alliansregeringen. Det gjordes enormt stora
            satsningar av staten för att lyfta skolan. Genom att se på historien
            kan man nog gissa sig till vad Alliansen kommer att göra när vi
            återtar makten och styr svensk skola igen.
          </note>
          <note>
            Jag gläds åt att Moderaterna också har gett beskedet att det
            finns resurser till svensk skola och att staten ska ta ett tydligare
            ansvar för att det ska finnas resurser i svensk skola.
          </note>
          <note type="speaker">
            Anf. 138 LENA HALLENGREN (S) replik:
          </note>
          <note>
            Herr talman! Resurser till svensk skola är angeläget. Det är
            mycket viktigare än många av de skatteavdrag som vi har sett under
            senare år. Möjligheten att nu göra stora satsningar finns just
            för att vi avstår från stora skattesänkningar.
          </note>
          <note>
            Att återupprätta kunskapsskolan är något Liberalerna ofta återkommer
            till. Det tål att funderas på. Ingen räcker väl upp handen för
            att vi inte ska ha kunskapsmål och för att vi inte ska lära oss
            något. Man kan dock knappast påstå att vi nådde kunskapsmålen
            i lägre grad innan Alliansens alla reformer för kunskapsskolan
            satte igång.
          </note>
          <note>
            Vilken självkritik finns hos Liberalerna? Var alla reformer så
            kloka? Framför allt, vad är det som krävs framöver? Vi kan ju
            inte fortsätta att säga att allt blev bra med alliansregeringens
            reformer och att vi inte behöver göra mer.
          </note>
          <note>
            Jag kan inte påstå att det i Liberalernas budgetalternativ eller
            i Christer Nylanders anförande framkommer några specifika satsningar
            eller idéer om hur vi till exempel ska locka 60 000 fler till
            läraryrket.
          </note>
          <note type="speaker">
            Anf. 139 CHRISTER NYLANDER (L) replik:
          </note>
          <note>
            Herr talman! Lena Hallengren påstår att Alliansen skulle ha prioriterat
            skattesänkningar före satsningar på skolan.
          </note>
          <note>
            Låt oss titta på den text som utbildningsutskottets majoritet
            står bakom. På s. 28 står: ” Kostnaden per elev var i genomsnitt
            94 400 kronor 2014, vilket är en ökning med 2,9 procent jämfört
            med föregående år. ” Det gäller grundskolan.
          </note>
          <note>
            När det gäller gymnasieskolan: ” Kostnaden per elev uppgick till
            i genomsnitt 106 400 kronor 2014, vilket var en ökning med 4,4
            procent jämfört med föregående år. ”
          </note>
          <note>
            Så där såg det ut. Genom att ha en politik som skapar fler jobb
            och fler resurser till samhället totalt sett kan man också ge
            mer pengar till skolan.
          </note>
          <note>
            Därför lyckades Alliansen ha en åttaårsperiod då staten successivt
            tog över mer och mer av det ansvar som huvudmännen borde ta vad
            gäller lärarlöner, lärarkarriärer, lärarfortbildning och mycket
            annat.
          </note>
          <note>
            Vi gjorde både och. Vi såg till att Sverige fick en ekonomi som
            skapade fler jobb, och därmed skapades resurser till att lyfta
            svensk skola.
          </note>
          <note>
            Allianspartierna sitter nu både var för sig och tillsammans och
            funderar på hur vi ska fortsätta denna reformtakt. Jag kan lova
            Lena Hallengren att Liberalerna kommer att fortsätta att ha en
            hög ambition vad gäller att se till att Sverige får en politik
            som lyfter kunskapsresultaten.
          </note>
          <note type="speaker">
            Anf. 140 JABAR AMIN (MP) replik:
          </note>
          <note>
            Herr talman! Jag begärde replik för att upplysa Christer Nylander
            om vad regeringen vill. Liberalernas Christer Nylander hävdade
            att regeringen inte vet vad den vill med skolan. Då är han dåligt
            påläst.
          </note>
          <note>
            Vad regeringen vill är att ha en jämlik skola. Vad regeringen
            vill är att ha en skola för alla barn. Vad regeringen vill är
            att ge varje barn en ärlig chans att utvecklas. Vad regeringen
            vill är att se att kunskapsnivån i skolan höjs. Vad regeringen
            vill är att förbättra villkoren för alla lärare och all skolpersonal.
            Vad regeringen vill är att se till att vi har världens bästa förskola
            och skola. Vad regeringen vill är att utveckla den svenska skolan.
          </note>
          <note>
            Vad vet vi med facit i hand efter åtta år med misslyckad allianspolitik
            och med Liberalerna, före detta Folkpartiet, vid skolrodret? Vad
            blev utfallet? Jo, större segregation, lägre kunskapsnivå och
            större utslagning överallt. Och alla – från lärare till Skolverket
            och OECD – klagade på att Sverige halkar efter mer och mer.
          </note>
          <note>
            Jag hoppas att du är mer påläst till nästa gång, Christer Nylander.
            Det har deklarerats tydligt och klart vad regeringen vill, och
            jag förstår att det inte är dit ni vill. Ni vill ha en skola som
            inte är jämlik.
          </note>
          <note type="speaker">
            Anf. 141 CHRISTER NYLANDER (L) replik:
          </note>
          <note>
            Herr talman! Jag är väl inte världens mest pålästa människa,
            men jag har läst en del, även budgetalternativet från regeringen.
            Jag har faktiskt läst de andra partiernas budgetalternativ också.
          </note>
          <note>
            Jag har lyssnat på Jabar Amins replik nu i två minuter, och jag
            tycker fortfarande inte att jag har en bild av den övergripande
            idén om skolpolitiken. Det var många jättefina ord, men jag saknar
            den övergripande idén om varför ni gör detta.
          </note>
          <note>
            Jag har en fråga till Jabar Amin. Det var ganska tuffa ord om
            alliansregeringens politik – en politik som Jabar Amin menar skapar
            förfärliga resultat i svensk skola. Kan Jabar Amin nämna tre saker
            som den nuvarande regeringen har avskaffat – reformer som Alliansen
            gjorde och som ni tyckte var så dåliga att ni avskaffade dem?
          </note>
          <note type="speaker">
            Anf. 142 JABAR AMIN (MP) replik:
          </note>
          <note>
            Herr talman! Det är inte bara jag som har kritik mot alliansregeringens
            skolpolitik, utan den delas av många tunga instanser.
          </note>
          <note>
            Om man tittar på verkligheten, på vad som skett med kunskapsnivån,
            på hur många som slagits ut från den svenska skolan och på hur
            arbets- och lönevillkoren blivit för lärarkåren och de som arbetar
            i skolan ser man hur mycket negativt er politik har lett till.
          </note>
          <note>
            Nej, herr talman, vi vill inte använda samma recept som Alliansen
            hade. Vi vet att det receptet bevisligen leder fel.
          </note>
          <note>
            Liberalerna brukar säga att de mäter framgång i antal lagar –
            antal. De tror att man når målet bäst om man springer fort. Nej,
            om man springer fort men åt fel håll kommer man inte till målet.
            Det är vad ni har gjort under åtta år – ni har sprungit fort,
            men åt fel håll.
          </note>
          <note>
            Det var därför ni inte kunde höja kunskapsnivån. Det var därför
            det blev utslagning. Det var därför lärarkåren och andra inom
            skolan fick det för svårt. Den politiken är det ni som ska stå
            till svars för, Christer Nylander, inte jag.
          </note>
          <note>
            Vi presenterar en politik för en jämlik skola, för att erbjuda
            alla barn en utvecklingsmöjlighet, för att höja kunskapsnivån
            och för att se till att våra lärare och de som arbetar i skolan
            får de bästa förutsättningarna.
          </note>
          <note>
            Om det inte räcker för dig, Christer Nylander, är det inte vårt
            problem. En jämlik skola är viktigt för oss, och det är bland
            annat dit vi vill komma.
          </note>
          <note type="speaker">
            Anf. 143 CHRISTER NYLANDER (L) replik:
          </note>
          <note>
            Herr talman! Jag frågade Jabar Amin om han kunde ge tre exempel
            på reformer som Alliansen har genomfört och som den nuvarande
            regeringen nu river upp.
          </note>
          <note>
            Alliansens politik ledde ju åt fel håll. Vi sprang ju åt fel
            håll och orsakade rätt mycket skada för svensk skola, men trots
            det kan Jabar Amin inte ge exempel på saker som han tycker att
            regeringen ska avskaffa eller som regeringen har avskaffat. Jag
            tolkar det som att Jabar Amin tycker att vi gjorde rätt mycket
            bra.
          </note>
          <note>
            Jag tolkar även budgetpropositionen så. Regeringen behåller ju
            de reformer vi gjorde. De bygger till och med ut några av våra
            reformer, och det tycker jag är bra. Min enda tvekan gentemot
            regeringen är att den inte tycks ha någon egen idé om vad den
            vill med skolan. Det tror jag är olyckligt.
          </note>
          <note>
            Svensk skola behöver fler reformer för att höja kunskapsresultaten,
            men sådana kunskapsreformer kan den här regeringen uppenbarligen
            inte leverera.
          </note>
          <note>
            (Applåder)
          </note>
          <note type="speaker">
            Anf. 144 ANNIKA ECLUND (KD):
          </note>
          <note>
            Herr talman! Svensk skola står inför stora utmaningar, men jag
            är övertygad om att vi kan komma till rätta med de sjunkande skolresultaten
            om vi tillsammans koncentrerar reformer och debatten på det som
            verkligen kommer att göra skillnad.
          </note>
          <note>
            En helt avgörande faktor för att vända trenden är att elever
            med behov av särskilt stöd får den hjälp de behöver av lärare
            med rätt kompetens. I Kristdemokraternas budget gör vi därför
            en storsatsning på ett speciallärarlyft.
          </note>
          <note>
            Alla elever är olika och unika och behöver olika lösningar för
            att utvecklas maximalt. En skolform passar inte alla, och en pedagogisk
            metod är inte lösningen för alla problem. Var tionde elev har
            också någon typ av funktionshinder. Vi måste därför erbjuda en
            palett av skolformer och individuella lösningar för våra elever.
            Verktyget för att åstadkomma detta är att det finns tillräckligt
            med specialpedagogisk kompetens på våra skolor.
          </note>
          <note>
            Vi står inför en stor brist på utbildade speciallärare. Alliansregeringen
            öppnade upp speciallärarutbildningen igen, men platser gapar tomma.
            Det krävs därför en nationell satsning inom det specialpedagogiska
            området för att täcka framtida behov.
          </note>
          <note>
            Kristdemokraterna föreslår därför ett speciallärarlyft där lärare
            erbjuds att komplettera sin grundutbildning med en speciallärarutbildning
            med i huvudsak bibehållen lön, 80 procent av lönen, likt Lärarlyftets
            modell.
          </note>
          <note>
            Speciallärarlyftet innebär en satsning på totalt 2,4 miljarder
            kronor fördelat på tre år och innebär att ca 6 500 lärare kommer
            att kunna utbildas till speciallärare.
          </note>
          <note>
            Reformen innebär också att den ordinarie undervisningen kan fungera
            bättre för samtliga elever, när elever med speciella behov får
            det stöd de behöver. Speciallärarlyftet är även ett sätt att öka
            karriärmöjligheterna för lärare och därmed öka statusen i yrket
            samt ett sätt att förbättra arbetsmiljön i klassrummet.
          </note>
          <note>
            Herr talman! Den pågående flyktingkrisen ställer vårt samhälle
            inför stora utmaningar. Det gäller socialtjänsten, arbetsmarknaden
            och inte minst skolan. Enligt Migrationsverkets statistik har
            det hittills i år kommit drygt 170 000 asylsökande till Sverige.
            Av dessa är ca 64 000 barn. I många kommuner är situationen nu
            hårt ansträngd.
          </note>
          <note>
            För Kristdemokraterna är det en prioriterad fråga att långsiktigt
            erbjuda ett bra bemötande till barn i behov av skydd. När nöden
            är som störst behöver vår hjälp vara som bäst. För att klara denna
            utmaning måste Sverige avlastas genom att fler länder tar ett
            större ansvar än vad de gör i dag.
          </note>
          <note>
            Samtidigt krävs reformer här i Sverige för förbättrad integration,
            och där spelar utbildning en helt avgörande roll. Det är oerhört
            viktigt att klara skolan för att förhindra ett permanent långvarigt
            utanförskap med alla de sociala problem som det kan medföra.
          </note>
          <note>
            Nu krävs både akuta åtgärder i kommunerna för att klara situationen
            och mer långsiktiga åtgärder som bidrar till att fler elever klarar
            kunskapskraven i skolan. Av de invandrade elever som börjar i
            svensk skola i årskurs 6–9 är det i dag bara var fjärde som uppnår
            gymnasiebehörighet.
          </note>
          <note>
            I den migrationsöverenskommelse som Kristdemokraterna och övriga
            allianspartier slöt med regeringen finns viktiga beslut som berör
            skolan. Utöver planerade resursförstärkningar ska friskolor ges
            bättre möjligheter att ta emot asylsökande, och kommuner ska lättare
            kunna placera elever i andra skolor än de närliggande.
          </note>
          <note>
            Nyanlända med lärarkompetens ska kunna undervisa elever som talar
            samma språk. Pensionerade lärare och lärarstudenter bör också
            kunna vara en resurs i undervisningen. Men det kommer att krävas
            mer, både på lång och kort sikt.
          </note>
          <note>
            Att erövra språket är nyckeln och den bästa vägen till en god
            integra ­ tion. I alla klassrum i Sverige finns nu elever från
            hela världen. Alla lärare undervisar i dag dessa elever och skulle
            behöva kunskaper i svenska som andraspråk. För att nyanlända ska
            nå kunskapsmålen föreslår vi kristde ­ mokrater en kompetenssatsning
            för att utbilda 3 000 lärare i svenska som andraspråk – 200 miljoner
            årligen 2016–2019.
          </note>
          <note>
            Herr talman! En god kunskapsutveckling kräver också en bra skolmiljö
            och elevhälsa. Eleverna som mår bra lär sig bättre. En väl utvecklad
            elevhälsovård främjar också det förebyggande arbetet med psykisk
            ohälsa hos barn och unga. Målet för oss kristdemokrater har länge
            varit att det ska införas en elevhälsogaranti – en garanti som
            ger en elev rätt att inom ett dygn få kontakt med personal som
            har utbildning för att möta behovet.
          </note>
          <note>
            Kristdemokraterna föreslår därför en förstärkning på elevhälsovården
            jämfört med både dagens nivå och regeringens förslag i budgetproposition
            2016.
          </note>
          <note>
            Herr talman! Avslutningsvis kommer jag till den allra största
            utmaningen av alla och en uppmaning till oss alla: Vi måste lösa
            den stora framtida lärarbristen. De kristdemokratiska satsningar
            som jag i dag har talat om kräver att redan examinerade lärare
            vidareutbildar sig till speciallärare eller lärare i svenska som
            andraspråk. Dessutom behöver vi utbilda fler inom sfi. Detta skapar
            problem i andra ändan.
          </note>
          <note>
            Vi behöver få upp söktrycket till lärarutbildningen. Vi behöver
            höja kvaliteten på lärarutbildningen. Vi behöver locka tillbaka
            de goda pedagoger som har lämnat läraryrket av olika skäl. Detta
            görs bäst genom att visa tillit till professionen och befria läraryrket
            från för mycket tyckande. Sist men inte minst behöver vi tala
            om läraryrket på ett positivt sätt, som ett av de viktigaste yrken
            man kan ha. Det ska inte vara som vi hörde nyss från denna talarstol:
            att det bara finns några enstaka kompetenta lärare kvar.
          </note>
          <note>
            Med detta vill jag önska alla en god jul, och framför allt ställer
            jag mig bakom Kristdemokraterna särskilda yttrande.
          </note>
          <note>
            (Applåder)
          </note>
          <note type="speaker">
            Anf. 145 LENA HALLENGREN (S):
          </note>
          <note>
            Herr talman! Vi ska behandla utgiftsområde 16, U tbildning och
            universitetsforskning. Jag yrkar bifall till utskottets förslag
            i betänkandet i dess helhet.
          </note>
          <note>
            Ett omfattande och till synes ändlöst inbördeskrig i Syrien har
            lett till den flyktingkris som världen just nu ser, upplever,
            påverkas av och på olika sätt försöker hantera. För Sveriges del
            har det inneburit ett stort mottagande – större än någon hade
            kunnat föreställa sig. Men vi har också sett en solidaritet som
            har sträckt sig längre än jag tror att många av oss ens hade vågat
            hoppas.
          </note>
          <note>
            I detta läge när fokus både naturligt och med nödvändighet flyttas
            till krishantering och flyktingmottagande vet vi ändå att vardagen
            obevekligen fortsätter. Därför måste vi samtidigt se de behov
            som debatterades i valrörelsen för bara drygt ett år sedan. Skolan
            toppade när väljarna fick ange den viktigaste frågan. Det är inte
            ett dugg konstigt, eller hur? Runt om i landet går nästan 2 miljoner
            barn och nära 250 000 lärare till förskola och skola varje dag.
            De ser lärarbrist och fallande kunskapsresultat. De har många
            glädjeämnen, och de upplever dessutom en ökande segregation –
            allt detta i verkligheten.
          </note>
          <note>
            Sveriges alla lärare, elever och även föräldrar behöver ett politiskt
            engagemang som på riktigt tar sig an just detta. Skolans utmaningar
            har inte krympt i den politiska skuggan, snarare tvärtom.
          </note>
          <note>
            Fru talman! Trots att det har gått lite drygt ett år sedan regeringsskiftet
            är det fortfarande – och kanske är det alltid så – rätt omöjligt
            att säga vem som är mest ansvarig. Självklart ska sittande regering
            ta initiativ, vilket också görs. Det tänker jag återkomma till.
            Men även oppositionen behöver på riktigt fundera över om det verkligen
            blev som det var tänkt med alla reformer och förändringar de gångna
            mandatperioderna. Självkritik är alltid klädsamt, och i detta
            fall rätt nödvändigt när man ser hur kurvorna konsekvent pekar
            åt fel håll.
          </note>
          <note>
            Fru talman! Vad gör då regeringen? Under det riksdagsår som gått
            och i denna regerings första hela budget satsas 2 miljarder på
            lågstadielyft, 830 miljoner på mindre grupper i förskolan och
            250 miljoner till fritis för att 2017 dubblas till en halv miljard.
          </note>
          <note>
            Det blir 600 miljoner på jämlikhetssatsningar inom ramen för
            samverkan för bästa skola och 49 miljoner kronor till nattis nästa
            år och därefter 80 miljoner årligen. Elevhälsan har stärkts, och
            en läsa-skriva-räkna-garanti införs. 140 miljoner avsätts till
            skolutveckling och 500 miljoner kronor till speciallärare och
            specialpedagoger. Lovskola och läxhjälp byggs ut när läx-RUT nu
            har avskaffats.
          </note>
          <note>
            Ett nytt kunskapslyft genomförs med fler utbildningsplatser på
            universitet och högskolor, på komvux och på yrkesvux. På yrkeshögskolorna
            ökar platserna med 20 procent från 2017. På folkhögskolor kan
            nu många fler läsa allmän kurs, och Skolverket arbetar på uppdraget
            att stärka kompetensen hos sfi-lärare.
          </note>
          <note>
            En utredning arbetar för att fler ska påbörja och avsluta gymnasiet.
            Snart inleds yrkesprogrammens år. Komvux ska bli en rättighet,
            och schablonersättningen höjs med 50 procent för nyanlända barns
            skolgång.
          </note>
          <note>
            En översyn görs av systemet för de nationella proven för att
            minska lärarnas administrativa börda. En nationell it-strategi
            för skolan arbetas nu äntligen fram på regeringens uppdrag, kompetensutveckling
            för rektorer och förskolechefer genomförs med mycket mera.
          </note>
          <note>
            Parallellt med detta arbetar Skolkommissionen långsiktigt, under
            Anna Ekströms ledning, med OECD-rapporten som grund. Samtliga
            parter ingår i den nationella samlingen för att stärka läraryrket.
          </note>
          <note>
            Fru talman! Det finns så mycket att tala om och så lite tid att
            tillgå. Därför vill jag understryka vikten av att vi förmår samla
            oss kring insatser för att möta den lärarbrist som inte bara är
            i antågande; i många skolor är den redan verklighet.
          </note>
          <note>
            Elever får sent lärarbesked på grund av svårighet att rekrytera
            eller måste byta lärare ofta då en obehörig lärare endast har
            anställts tillfälligt. Lärare får nya kollegor som behöver mentor,
            kollegial betygssättning eller annan uppbackning för att de saknar
            erforderlig utbildning eller längre erfarenhet.
          </note>
          <note>
            Till 2019 saknas runt 60 000 lärare. När det gäller specifikt
            lärarbristen finns resurser avsatta till KPU. Nästa år möjliggörs
            tillsvidareanställning upp till tre år för den som samtidigt genomgår
            KPU. Vi kommer även att se en satsning på KPU för forskarutbildade
            med 25 000 kronor i månaden som utbildningsbidrag. Detta är reformer
            som träder i kraft den 1 juli 2016.
          </note>
          <note>
            Teach for Sweden får utökade resurser, lärarutbildningarna får
            fler platser och 250 miljoner går årligen till humsam och lärar-
            och förskollärarutbildning.
          </note>
          <note>
            Den stora och viktiga prioriteringen, som vi redan har hunnit
            debattera i några vändor i dag, handlar om att höja lärarlönerna
            med 3 miljarder på årsbasis. Det är en historisk satsning, och
            en satsning som tyvärr stöds av endast ett oppositionsparti, nämligen
            Liberalerna.
          </note>
          <note>
            Det innebär att respektive oppositionspartis budgetförslag på
            utgiftsområde 16 varierar från att ligga minus 2,6 miljarder ända
            upp till minus 3,8 miljarder mindre än regeringen, svart på vitt.
            Sverigedemokraterna låtsas som bekant däremot satsa på skola här
            i kammardebatten, men skär i själva verket ned 90 miljarder på
            statsbidraget till kommunerna. Kommuner – det betyder inte så
            mycket mer än just skola, v ård och om sorg. 90 miljarder blir
            dramatiskt för skolan. Jag ska rätta mig själv från replikskiftet
            och säga att Kalmar kommun, med lite drygt 60 000 invånare, skulle
            förlora 600 miljoner kronor av en omsättning på 3,2 miljarder.
            3 av 4 kronor till skolan försvinner, eller möjligen hela äldreomsorgen
            om det är att föredra.
          </note>
          <note>
            Fru talman! Om alla nyanlända med lärarutbildning får sin utbildning
            validerad och kompletterad ger det ungefär 2 000 lärare. Om de
            som lämnat yrket lockas tillbaka och om de pensionerade lärarna
            gör ytterligare en insats eller de äldre skjuter upp sin pensionering
            blir det ytterligare ett tillskott. Men i grund och botten behöver
            läraryrket vara och upplevas mer attraktivt för att fler ska välja
            lärarbanan.
          </note>
          <note>
            Fru talman! Yrkets attraktivitet handlar om lön – absolut. Men
            jag tror att det handlar lika mycket om samhällets syn på yrkets
            betydelse. Hur vi beslutsfattare talar om skolan och hur medierna
            väljer att skriva om skolan spelar roll. Samtidigt ska positiva
            omdömen, uppmuntrande ord och glada tillrop från en förälder aldrig
            underskattas.
          </note>
          <note>
            Att vara sitt barns supporter betyder i de flesta fall så mycket
            mer än att ha en egen universitetsexamen. Med vetskapen om detta
            och med tillgång till utbildning på lika villkor har många kunnat
            göra klassresor och ta sig någon helt annanstans än generationen
            innan. Kunskap och bildning kan ingen ta ifrån dig, och det är
            med kunskap du erövrar både världen och framtiden.
          </note>
          <note>
            Det är detta självförtroende och denna kunskapstörst som vi måste
            se, tro på och ge förutsättningar för oavsett var man kommer ifrån,
            vilken utbildning ens föräldrar har, om man har en funktionsnedsättning
            eller om man är kille eller tjej.
          </note>
          <note>
            (Applåder)
          </note>
          <note>
            I detta anförande instämde Lena Emilsson och Roza Güclü Hedin
            (båda S).
          </note>
          <note type="speaker">
            Anf. 146 ANNIKA ECLUND (KD) replik:
          </note>
          <note>
            Fru talman! I mitt anförande beskrev jag Kristdemokraternas satsning
            på ett speciallärarlyft. Det innebär en satsning på 1 miljard
            per år de kommande tre åren och att 6 500 speciallärare ska kunna
            utbildas. Vi väljer ungefär det upplägg som man hade på det första
            Lärarlyftet.
          </note>
          <note>
            Jag ser att regeringen i sin budget också har en satsning på
            fortbildning inom specialpedagogik men med endast 500 miljoner
            per år, och det ska riktas till förskoleklass och årskurs 1–3.
            I budgeten preciseras inte hur de här pengarna ska användas, men
            genom medierna har jag fått veta att regeringens ambition är att
            utbilda 50 000 lärare.
          </note>
          <note>
            Jag skulle jag vilja diskutera detta med Lena Hallengren. Hur
            har man tänkt när man vill smeta ut det här beloppet på 50 000
            lärare? Vore det inte bättre att på riktigt fortbilda våra lärare
            till speciallärare som får den kompetens som krävs för att undervisa
            våra elever med behov av särskilt stöd?
          </note>
          <note type="speaker">
            Anf. 147 LENA HALLENGREN (S) replik:
          </note>
          <note>
            Fru talman! Det är positivt att fler partier än regeringspartierna
            lägger pengar på att utbilda speciallärare. Jag vet att Gustav
            Fridolin sitter bakom mig och kommer att hålla ett anförande,
            och jag hoppas att han lyssnar särskilt nu. Resurserna är avsatta,
            och exakt hur de kommer att användas tror jag inte är helt klarlagt
            än. Det handlar om en kombination av att utbilda speciallärare
            och att se till att fler får den kompetens som krävs för att kunna
            möta elever som är i behov av särskilt stöd. Jag gissar att det
            är det som gör att pengarna räcker till fler, men jag är inte
            säker på att man gör en sådan skarp avvägning som Annika Eclund
            beskriver.
          </note>
          <note>
            Jag vågar inte tala om exakt hur det är tänkt att fungera, utan
            jag överlåter den frågan till utbildningsministern för vidarehantering
            lite senare.
          </note>
          <note type="speaker">
            Anf. 148 ANNIKA ECLUND (KD) replik:
          </note>
          <note>
            Fru talman! Vi har länge inom Kristdemokraterna drivit frågan
            om ett speciallärarlyft, och jag är glad att vi har fått in det
            i vår budget också. Det var alliansregeringen som startade speciallärarutbildningen
            igen efter att Socialdemokraterna hade lagt ned den. Synen att
            det bara skulle vara regeringspartierna som har sett behovet av
            speciallärare och speciallärarutbildning delar jag inte.
          </note>
          <note>
            Jag välkomnar alla satsningar på den här punkten, så 500 miljoner
            om året är jättebra. Frågan är hur man mest effektivt använder
            de här pengarna. Att smeta ut 500 miljoner om året för att vidareutbilda
            50 000 lärare generellt ser inte jag som att man använder pengarna
            på det mest effektiva sättet.
          </note>
          <note>
            Jag ser fram emot utbildningsministerns förklaring av hur man
            har tänkt använda de här pengarna, för det specificeras inte i
            budgeten.
          </note>
          <note>
            Jag vill uppmana till att tänka speciallärare i stället för specialpedagoger.
            Det är olika funktioner som de här yrkena har. Speciallärarna
            jobbar direkt med eleverna, och jag tror att det är i det arbetet
            vi kommer att se de stora effekterna.
          </note>
          <note>
            Det finns också sådana oerhörda behov nu, både vad gäller våra
            nyan ­ lända och vad gäller olika behov hos eleverna där en av
            tio har ett funk ­ tionshinder. Det här är en riktigt prioriterad
            fråga för Kristdemokraterna.
          </note>
          <note type="speaker">
            Anf. 149 LENA HALLENGREN (S) replik:
          </note>
          <note>
            Fru talman! Jag hoppas som sagt att utbildningsministern tar
            upp den här frågan.
          </note>
          <note>
            En kombination av att ha speciallärarutbildning och att ge många
            lärare möjlighet till fortbildning kan ju beskrivas som att man
            smetar ut, men man kan också se det som det lyft som är tänkt
            att göras för att ge fler som verkar i skolan möjligheter.
          </note>
          <note>
            Det handlar framför allt om tidiga insatser, vilket är ett av
            regeringens prioriterade områden, och det är skälet till att det
            är just förskoleklass och ettan och tvåan som prioriteras, inte
            bara i den här satsningen utan i ganska många satsningar. Om vi
            inte börjar tidigt, oavsett om det handlar om specialpedagoger
            eller speciallärare och oavsett om det handlar om matematik eller
            att läsa, skriva och räkna, är det svårare ju senare man upptäcker
            utmaningar som eleverna står inför.
          </note>
          <note>
            Detta går helt i linje med den prioritering som regeringen gör,
            och jag är glad att vi fortsätter diskussionen om hur det här
            kan göras på bästa sätt.
          </note>
          <note type="speaker">
            Anf. 150 CAMILLA WALTERSSON GRÖNVALL (M) replik:
          </note>
          <note>
            Fru talman! Jag ska avslöja att jag var jätteglad när Lena Hallengren
            blev ordförande i utbildningsutskottet. Jag hade naturligtvis
            gärna sett att det var en alliansföreträdare som blev det, men
            det ingår ju i sakens natur. Jag tänkte att nu äntligen hade det
            kommit en person från den andra sidan som delade min stora kärlek
            till förskolan och mitt engagemang för dess betydelse.
          </note>
          <note>
            Som före detta förskoleminister har Lena Hallengren naturligtvis
            en stor kunskap om detta. Vi moderater föreslår nu att vi ska
            arbeta för att förstelärarsystemet också omfattar förskolan, att
            vi ser på övergångar som i dag ser olika ut över landet och att
            vi ser till att ha obligatoriska rektorsutbildningar för våra
            förskolor.
          </note>
          <note>
            Jag beklagar att regeringen inte har tagit till vara den enorma
            resurs som förskolan är. Vi vet vilken betydelse en riktigt bra
            förskola har för våra barns fortsatta väg upp i skolsystemet.
          </note>
          <note>
            Alliansregeringen inledde ett ganska omfattande arbete med att
            lyfta just förskolan med en egen skolform och så vidare, men det
            fanns åtskilligt mer att göra, det är jag den första att erkänna.
            Det har vi också lyft fram i vår budget och i vårt förslag här
            i dag.
          </note>
          <note>
            Jag skulle vilja höra lite grann om hur Lena Hallengren ser på
            förskolan och de brister som jag ser finns i det förslag som ni
            lägger fram i dag.
          </note>
          <note type="speaker">
            Anf. 151 LENA HALLENGREN (S) replik:
          </note>
          <note>
            Fru talman! Tack, Camilla Waltersson Grönvall! Nu fick jag två
            minuters talartid till här. Sex minuter är en oerhört begränsad
            tid när man ska försöka täcka in ett område som spänner från förskola
            till forskning.
          </note>
          <note>
            Det var en fantastiskt inspirerande och viktig dag som vi hade
            för ett antal veckor sedan i Förstakammarsalen, då vi firade 40-årsjubileet
            av förskolelagen. Förskolan är inte resultatet av en reform vid
            ett tillfälle, utan det har varit många reformer och ett målmedvetet
            arbete med allt från allmän förskola till att utbilda personal
            och maxtaxor.
          </note>
          <note>
            Det är inte så att den här regeringen inte jobbar vidare med
            det, om det är det som Camilla Waltersson Grönvall antyder. Det
            handlar om hur förskollärarna är del av Lärarlönelyftet, det handlar
            förstås om att utbilda fler förskollärare och det handlar om att
            i yrkesvux och yrkesprogrammen stärka vårdutbildningar och de
            utbildningsinriktningar som riktar sig mot barnskötare så att
            vi kan vara säkra på att de som möter våra små barn tidigt och
            i deras första formaliserade lärande har en god utbildningsnivå.
            Det handlar också om riktmärken för barngruppers storlek och resurser
            till barngrupper för att de ska bli mindre men också resurser
            till nattis, efter ­ som det är en verksamhet att utveckla.
          </note>
          <note>
            Det finns mycket att göra, och jag skulle vilja säga att förskolan
            kommer att spela en fantastiskt stor roll, inte bara för alla
            de barn som redan går i förskola utan för många av de nyanlända
            barn som nu kommer. De kommer att möta det svenska språket och
            bli väl förberedda för att börja i den svenska grundskolan.
          </note>
          <note>
            Förskolan är fortsatt viktig, och jag vet inte vilken brist Camilla
            Waltersson Grönvall specifikt pekar på, men resurser både till
            barngrupper, lärare, lärarlyft och förskolechefslyft är bara några
            av de satsningar som finns i regeringens budget.
          </note>
          <note type="speaker">
            Anf. 152 CAMILLA WALTERSSON GRÖNVALL (M) replik:
          </note>
          <note>
            Fru talman! Jag vill inledningsvis instämma i att jag tror att
            förskolan är en enorm resurs när det handlar om vårt fortsatta
            arbete med integration. Där kan det göras en oerhört stor insats
            för de små barn som nu kommer till Sverige.
          </note>
          <note>
            För övrigt konstaterade jag att Lena Hallengren inte bemötte
            de reformer som jag nämnde med ett enda ord. De flesta av de reformer
            som Lena Hallengren hänvisade till var utökningar och fortsättningar
            på de reformer som alliansregeringen initierade.
          </note>
          <note>
            Jag skulle dock vilja gå över till andra kunskapsutmaningar där
            förskolan är en del , men vi har en rad andra saker att göra.
            Vi ser att vi har en fallande kunskapsutveckling, och den måste
            vi på en rad olika sätt arbeta med.
          </note>
          <note>
            Resultaten i den svenska skolan har fallit tydligt inom ämnet
            matematik under en längre tid. År 2013 såg alliansregeringen till
            att det blev fler matematiktimmar. Och i budgetförslaget för 2016
            lades det in att det skulle utökas till fler mattetimmar också
            i mellanstadiet, alltså årskurs 4–6.
          </note>
          <note>
            Det är glädjande att regeringen inte har tagit bort det i budgeten.
            Det ligger fast i budgeten för 2016. Vi kommer alltså att se fler
            välbehövliga matematiktimmar i årskurs 4–6.
          </note>
          <note>
            Däremot rev regeringen upp det beslut som fattades här för ungefär
            ett år sedan då vi såg till att det blev mer matematik i årskurs
            7–9. Hur ser Lena Hallengren på det? Behöver inte årskurs 7–9
            fler matematiktimmar? När ska de i så fall få det?
          </note>
          <note type="speaker">
            Anf. 153 LENA HALLENGREN (S) replik:
          </note>
          <note>
            Fru talman! Jag tror inte att vi ska göra det alltför lätt för
            oss genom att tro att enbart antalet timmar kommer att leda till
            ökad kunskapsuppfyllelse. Det är klart att det spelar roll. Men
            det spelar också roll att ha behöriga lärare, i vilka årskurser
            vi har ökat antal matematiktimmar och förstås också hur matematiklektionerna
            ser ut – om jag får uttrycka det på det sättet.
          </note>
          <note>
            Vi har en enorm utmaning, inte bara med lärarbristen i allmänhet
            utan specifikt när det gäller lärarbrist i just matte, NO och
            teknik. Vi behöver göra mycket för att se till att de timmar eleverna
            får – det kan mycket väl bli fler – också är timmar då en behörig
            lärare undervisar. Jag blir bekymrad när jag tittar på den statistik
            och de prognoser som görs över brister inom olika lärarkategorier.
          </note>
          <note>
            Att föra en separat diskussion om olika ämnen tror jag är ganska
            olyck ­ ligt . Det är bra att föra diskussionerna i ett sammanhang,
            att titta på hur timplanen ser ut, vilka ämnen man kan ha mer
            eller mindre av och i vilka årskurser man ska ha detta. Det är
            diskussioner som jag vet att opposi ­ tionsföreträdarna varit
            med i, och de kommer att fortsätta. Men ambitionen att öka förutsättningarna
            för elever att kunna nå målen i matematik på ett bättre sätt är
            avgörande.
          </note>
          <note>
            Jag hoppas att vi i utskottet ska kunna ägna oss ganska mycket
            åt detta under kommande vår och höst och att vi inte bara ska
            säga att vi har en idé eller att olika idéer är bra eller dåliga.
            Vi ska fundera över olika sätt för att ge eleverna goda förutsättningar
            men också olika sätt för att rekrytera behöriga lärare som kan
            vara ute på alla våra grund- och gymnasieskolor. Om vi inte lyckas
            med det blir jag ännu mer bekymrad.
          </note>
          <note type="speaker">
            Anf. 154 JABAR AMIN (MP):
          </note>
          <note>
            Fru talman! Låt mig börja med att yrka bifall till utskottets
            förslag i betänkandet.
          </note>
          <note>
            Miljöpartiets vision är en skola där varje barn, oavsett bakgrund,
            får möjlighet att utvecklas. Vi vill ha en jämlik skola med möjlighet
            till pedagogisk mångfald och huvudmän som drivs av bildningsuppdraget.
            Huvudmännen ska vilja ge varje barn rätt redskap för att lära
            sig läsa, skriva, räkna, skapa, samarbeta och tänka fritt och
            källkritiskt.
          </note>
          <note>
            Att investera i skolan och rusta våra barn för framtiden är en
            av de viktigaste delarna i utvecklingen mot ett hållbart samhälle.
            För att klara av detta måste bland annat fler vilja bli lärare.
            Och för att fler ska vilja det måste lärares arbetssituation och
            status förbättras.
          </note>
          <note>
            För att kunna utveckla och föra den svenska skolan framåt har
            vi i Miljöpartiet medverkat till att det tas flera steg framåt
            i budgeten för 2016.
          </note>
          <note>
            I Miljöpartiets valmanifest från valet för ett och ett halvt
            år sedan – som jag nu visar för kammarens ledamöter – radade vi
            upp många förslag på förändringar som vi ville göra. Det skulle
            vara nyttig läsning för somliga här. Det handlar om att minska
            byråkratin för lärare. Det handlar om att öka stödet för barnen
            i rätt tid. Det handlar om att värdera läraryrket. Det handlar
            om att bryta segregationen. Det handlar om att investera i förskolorna
            och fritidshemmen. Det handlar om att rusta upp landets skolor
            och förskolor. Och det handlar om att inrätta en skolkommission
            med mera.
          </note>
          <note>
            Det är glädjande att vi med den här budgeten tar klivet mot att
            förverkliga många av de idéerna. Bland annat ska fler lärare och
            mer personal inom skolan anställas. Under åren med borgerligt
            styre, 2006–2014, skars det ned på 12 600 pedagogiska tjänster
            i svensk skola. Som bekant läggs 2 miljarder årligen på att anställa
            fler inom lågstadiet.
          </note>
          <note>
            Vidare avsätter regeringen 500 miljoner årligen till fler speciallärare
            och specialpedagoger i skolan. Vi vill bygga ut elevhälsan så
            att våra barn och unga får goda förutsättningar. Och nu avsätter
            regeringen 200 miljoner årligen för detta.
          </note>
          <note>
            Vi vill skapa bättre samverkan mellan staten och de olika huvudmännen
            för att höja kvaliteten i våra skolor. Regeringen avsätter 600
            miljoner årligen inom ramen för Samverkan för bästa skola. Pengarna
            ska till stor del användas för att Skolverket, genom överenskommelse
            med huvudmännen för skolor med låga kunskapsresultat och svåra
            förutsättningar, ska kunna höja kunskapsresultaten och öka likvärdigheten
            mellan skolorna.
          </note>
          <note>
            Regeringen ökar nu anslaget till denna budgetpost med hela 5
            miljarder. Det är den största satsning som har gjorts på det svenska
            utbildningssystemet under de senaste 10– 15 åren – hela 5 miljarder.
          </note>
          <note>
            I går och under dagen i dag har jag gått igenom alla budgetsatsningar
            som gjorts de senaste tio åren. Jag visar nu listan för kammarens
            ledamöter. Jag har gått igenom alla betänkanden från 2006 till
            i dag. Ingen regering har satsat så mycket som denna regering
            nu satsar på utbildning och universitetsforskning.
          </note>
          <note>
            Vad gör allianspartierna medan vi gör dessa satsningar? Jo, jämfört
            med regeringens budget skär de ned. De kallar det inte för att
            skära ned utan för att ge mindre anslag. Må så vara! På s. 188
            i betänkandet framgår det tydligt och klart att Kristdemokraterna
            vill skära ned – minska anslaget – med närmare 4 miljarder. Centerpartiet
            vill skära ned med 3,6 miljarder. Moderaterna vill skära ned med
            3,2 miljarder. Och Liberalerna vill bara skära ned med 2,6 miljarder.
          </note>
          <note>
            Att skicka så mycket mindre pengar till skolorna skulle påverka
            skolorna rejält, i negativ riktning. Tack och lov ser det ut som
            att man inte kommer att få gehör för det här i kammaren när vi
            ska votera om detta i dag eller i morgon.
          </note>
          <note>
            En av Alliansens företrädare var uppe i talarstolen tidigare
            och sa i sitt anförande att det har hävdats att de satsar mindre
            pengar. Hon hänvisade till en debatt som hölls för ungefär tio
            dagar eller två veckor sedan. Hon blandade tydligen ihop äpplen
            med päron. Då handlade debatten om studiemedel. Det var en annan
            debatt, inte den här debatten.
          </note>
          <note>
            Vi ser tydligt och klart hur mycket mindre allianspartierna satsar
            på skolan. Att minska anslaget jämfört med regeringens budget
            med hela 4 miljarder, 4 000 miljoner kronor, skulle självklart
            påverka svensk skola.
          </note>
          <note>
            Fru talman! Vi i Miljöpartiet har tillsammans med Socialdemokraterna
            en vision om en skola som är jämlik, en skola där varje barn har
            rätt att utvecklas och lära sig, oavsett bakgrund, en skola där
            kunskapsresultaten är höga, en skola där lärarna och de som arbetar
            inom skolan får bättre villkor. Det är för detta som vi gör denna
            historiskt stora satsning på utbildning och universitetsforskning.
          </note>
          <note>
            Anf. 155 ULRIKA CARLSSON i Skövde (C) replik:
          </note>
          <note>
            Fru talman! Jabar Amins anförande lämnade en del övrigt att önska.
            Jag försökte att lyssna väldigt noga, men jag tror ändå att jag
            missade en del punkter. Först vill jag fråga Jabar Amin: Hur mycket
            var det som hade försvunnit från svensk skola under alliansregeringens
            år? Jag skulle vilja att han upprepade den siffran.
          </note>
          <note>
            Tidigare i ett replikskifte valde Jabar Amin att säga att alliansregeringen
            hade sprungit oerhört fort, men åt helt fel håll. Jag vill ännu
            en gång ge Jabar Amin chans att tala om vilka förslag som har
            genomförts för att vända riktningen i 180 grader. Helt fel håll
            innebär att man måste vända i en helt annan riktning. Jag skulle
            vilja att Jabar Amin förtydliga r vilka olika delar som han menade.
          </note>
          <note>
            I anständighetens namn sa Jabar Amin att detta med att skära
            ned innebar att man inte lade lika mycket, men han valde ändå
            att i debatten fortsätta att använda uttrycket skära ned. Man
            kan ju yvas över att man satsar 3 miljarder kronor mer på skolan.
            Det kan säkert göra nytta, men samtidigt höjer man skatterna på
            företagen med 29 miljarder, de företag som på olika sätt skapar
            jobb för ungdomar och äldre. Eleverna förbereds i den svenska
            skolan för det kommande arbetslivet, men Miljöpartiet gör det
            svårare för ungdomar att få sitt första jobb. Det förvånar mig
            att man inte ser den helheten.
          </note>
          <note type="speaker">
            Anf. 156 JABAR AMIN (MP) replik:
          </note>
          <note>
            Fru talman! Ulrika Carlsson lyssnade inte så noga, men jag sa
            att ingen regering har satsat så mycket som denna regering gör.
            Här har jag en lista över de satsningar som har gjorts under de
            senaste nio åren, varav åtta alliansår. Ingen regering har satsat
            lika mycket som vi satsar nu. Det har satsats 1 miljard ibland,
            ibland 1 ½ miljard och ibland 2 miljarder och så vidare. Nu satsar
            vi hela 5 miljarder, och det är en historisk satsning. Jag sa
            inte att ni skär ned.
          </note>
          <note>
            När det gäller de satsningar som regeringen gör jämfört med vad
            Alliansen gör – eller det som ni kallar mindre anslag – så är
            det nedskärningar. Man kan kalla det för mindre anslag, men mindre
            anslag kommer att påverka skolan. Lärarna behöver ökade anslag
            och högre lärarlöner. Det är därför som vi gör dessa satsningar.
            Vi ser nödvändigheten av att utveckla den svenska skolan. Med
            facit i hand såg vi att er politik inte nådde dit som ni ville.
          </note>
          <note>
            Det blev lägre kunskapsresultat, större segregation, ökade bördor
            för lärarna och lärarna fick inte bättre lönevillkor och arbetsvillkor.
            Det är därför som det är så nödvändigt med ökade resurser. Det
            är häpnadsväckande att höra dig säga att de säkert kan göra nytta.
            Självfallet gör mer resurser till lärarna och till eleverna mer
            nytta.
          </note>
          <note>
            Anf. 157 ULRIKA CARLSSON i Skövde (C) replik:
          </note>
          <note>
            Fru talman! Jabar Amin, jag sa att jag försökte lyssna riktigt
            noga, inte att jag inte lyssnade noga. Min fråga var: Med hur
            många lärare hade alliansregeringen skurit ned under de åtta åren?
            Det var det som var min fråga.
          </note>
          <note>
            Jabar Amin vet säkert också att vi har ett antal olika förklaringsmodeller,
            men han vill kanske inte gå in på dem här under detta replikskifte.
          </note>
          <note>
            Jag återkommer till detta med att springa åt rakt fel håll. Vad
            gällde det då när alliansregeringen sprang åt fel håll? Vi gjorde
            satsningar på karriärtjänster, kompetensutveckling och så vidare.
            Det är precis det som ligger bakom de miljardsatsningar som alliansregeringen
            gjorde.
          </note>
          <note>
            Det första Lärarlyftet uppgick till 3,6 miljarder kronor, och
            det var en viktig satsning som alliansregeringen gjorde.
          </note>
          <note>
            Jabar Amin valde att inte med ett ord beröra det faktum att man
            höjer skatterna med 29 miljarder för att omfördela på det här
            sättet. Det är beklämmande att man väljer att inte alls beröra
            det som ska finansiera det hela, nämligen mindre möjligheter för
            att skapa jobb i Sverige, för att skapa en positiv utveckling
            som är ekonomiskt och miljömässigt hållbar.
          </note>
          <note>
            Där för vill jag återigen ge Jabar Amin chans att besvara mina
            frågor. På vilket sätt bör man ändra politiken? Det som Jabar
            Amin valde att lyfta fram i sitt anförande handlade ju om det
            som står i skollagen, att alla barn har rätt till en utbildning
            för att nå sin potential. Vi har ju skrivit in i skollagen att
            det är det som gäller. Det är ju inget som enbart Miljöpartiet
            lyfter fram, utan det är någonting som gäller generellt för alla
            politiska partier som ställer sig bakom alla människors lika värde.
          </note>
          <note>
            Därför ska jag lyssna med spänning på ett klargörande när det
            gäller mina frågor.
          </note>
          <note type="speaker">
            Anf. 158 JABAR AMIN (MP) replik:
          </note>
          <note>
            Fru talman! Det första klargörandet är att det var 12 600 pedagogiska
            tjänster som ni skar ned på från 2006 till 2014.
          </note>
          <note>
            Det andra klargörandet är att Skolverket, OECD och hela Sverige
            vet att under Alliansens tid vid makten sjönk kunskapsresultaten.
            Alla vet att under Alliansens tid fick lärarna mer arbetsuppgifter.
            Alla vet att under Alliansens tid fick lärarna inte den lön som
            de förtjänade.
          </note>
          <note>
            Under Alliansens tid visste Skolverket, Statistiska centralbyrån
            och andra myndigheter som arbetar med skolutveckling att utslagningen
            från svensk skola ökade, att ojämlikheten ökade, att utslagningen
            ökade – allt detta är fakta och inte någonting som någon hittar
            på från talarstolen. Det är fakta som finns i rapporter.
          </note>
          <note>
            Det är detta jag menar när vi 2014 med facit i hand efter åtta
            år med alliansstyre såg ert springande åt fel håll. Det leder
            till större segregation och till sämre kunskapsutveckling. Vi
            gör alla dessa satsningar. Vad Centerpartiet gör i sin budget
            på s. 188 är att man sänker anslaget med hela 3 500 miljoner jämfört
            med regeringen – 3 ½ miljard.
          </note>
          <note>
            Är det någon som på fullt allvar tror att skolan kan gå obemärkt
            med en sådan sänkning? Nej, det kommer att försämra för svensk
            skola.
          </note>
          <note type="speaker">
            Anf. 159 DANIEL RIAZAT (V):
          </note>
          <note>
            Fru talman! Vi ska som det sagts tidigare från talarstolen debattera
            utbildningsutskottets betänkande gällande utgiftsområde 16 Utbildning
            och universitetsforskning .
          </note>
          <note>
            Efter nio år av borgerliga budgetar där den politiska prioriteringen
            har handlat om att sänka skatter på bekostnad av välfärden och
            skolan ska vi rösta om ett förslag som tagits fram av Vänsterpartiet
            och regeringen.
          </note>
          <note>
            Under många år har svensk skolpolitik ställt sig på tvären mot
            forskningen och professionen, och det senaste decenniet har det
            resulterat i kraftig kritik från de organ som har i uppgift att
            granska den svenska skolan.
          </note>
          <note>
            Genom en extrem privatiseringspolitik, som numera är världens
            mest extrema, genom stark marknadsföring av ett så kallat fritt
            skolval samt en rad andra nyliberala politiska verktyg har svensk
            skola förändrats.
          </note>
          <note>
            Därför är vi i Vänsterpartiet glada över den utredning som vi
            har tillsatt tillsammans med regeringen för att utreda och sätta
            stopp för den enorma skatteflykt som sker varje år.
          </note>
          <note>
            Ofta när den svenska skolan granskas och kritiseras hamnar skulden
            felaktigt på dem som arbetar och verkar i skolan. Inte minst har
            vi hört det härifrån talarstolen tidigare. Men ingenting kunde
            vara mer fel.
          </note>
          <note>
            Det är inte elevernas fel att skolsegregationen har ökat. Den
            har ökat på grund av de beslut som har fattats här i riksdagen
            och andra beslutsfattande organ.
          </note>
          <note>
            Det är inte lärarnas fel att de inte har tid att vara de lärare
            de är utbildade till på grund av en alltför stor administrativ
            börda. Det är politiska vägval som är anledningen till det.
          </note>
          <note>
            Det är inte rektorernas fel att de i dag i mångt och mycket tvingas
            vara ekonomiska tjänstemän snarare än pedagogiska ledare. Det
            är på grund av de system som vi har röstat fram i denna kammare.
          </note>
          <note>
            Därmed vill jag också lämna en hälsning till alla dem som arbetar
            och verkar i den svenska skolan: Tack för det fantastiska arbete
            som ni gör för Sveriges framtid och för landets demokratiska utveckling!
          </note>
          <note>
            Fru talman! Vi i Vänsterpartiet är stolta över att ha spelat
            en stor roll i den budget som nu lagts fram av riksdagens nuvarande
            budgetmajoritet.
          </note>
          <note>
            Särskilt stolt är jag över satsningen på att anställa fler i
            fritis, ett område som tyvärr har glömts bort i många år och varit
            frånvarande i den politiska debatten. Trots alldeles för stora
            barngrupper och för få anställda har personalen på fritis gjort
            allt de kunnat för att bedriva så bra verksamhet som möjligt.
            Äntligen kommer de att stöttas i sitt arbete.
          </note>
          <note>
            Låt oss inte heller glömma satsningen på pedagogiska utemiljöer
            vid skolor, förskolor och fritis, en fråga som har stor betydelse
            för barnen och eleverna och som det nu satsas på.
          </note>
          <note>
            Vi är sedan tidigare stolta över att skattebidraget för privat
            läxhjälp, även kallat läx-RUT, avskaffades tidigare i år och över
            att vi nu äntligen kan satsa på att se till att alla elever, inte
            bara barn i en viss samhällsklass, ska få läxhjälp i skolan.
          </note>
          <note>
            Låt oss tala om det som har hänt de senaste månaderna! Vi har
            haft en situation där krig och humanitära katastrofer har lett
            till att många människor varit tvungna att lämna sina hem och
            söka sig till bland annat Sverige.
          </note>
          <note>
            Vi ska vara otroligt stolta över att vara ett land som människor
            flyr till och inte från. Vi ska vara otroligt stolta över att
            ha haft en sådan stor solidaritetsvåg, där såväl det svenska folket
            som den svenska skolan har öppnat sina dörrar för att hjälpa alla
            de människor som är i behov av hjälp.
          </note>
          <note>
            Men vi ska också i ärlighetens namn säga att det finns oroväckande
            retorik i denna fråga. När nyanlända barn benämns som någon sorts
            kris och när flyktingarna på något sätt blir de som har skapat
            en kris i stället för att krisen är situationen de själva befinner
            sig i, då är vi ute på hal is.
          </note>
          <note>
            Jag är glad att regeringen tydligt har signalerat att man ska
            vidta åtgärder för att se till att ha ett värdigt mottagande,
            för att se till att eleverna som kommer hit ska kunna komma in
            i utbildningssystemet så fort som möjligt och för att nyanlända
            ska kunna få sin utbildning validerad så snabbt som möjligt. Det
            är flera förslag som man har lämnat. Men här måste fler partier
            vara med och ställa upp, inte bara i retoriken utan också i praktiken.
          </note>
          <note>
            Som jag nämnde tidigare i ett replikskifte kan jag hålla med
            om mycket av det som till och med Moderaterna har sagt i talarstolen
            om denna fråga. Men Moderaterna har suttit vid regeringsmakten
            när vi haft invandring tidigare, och då har vi tyvärr inte sett
            de lösningar som man nämnde här i praktiken.
          </note>
          <note>
            Jag vill också passa på att ta upp frågan om komvux, som nu blir
            en rättighet. Det här är en av de viktigaste delarna, menar jag,
            i svensk utbildningspolitik. Sverige är unikt jämfört med många
            andra länder tack vare det utbildningssystem som vi har – eller
            som vi har haft och håller på att återuppbygga. Vi kan inte glömma
            bort att komvux har varit under borgerlig attack, kan man säga,
            under många år men nu är på väg att återuppbyggas.
          </note>
          <note>
            Varför är det viktigt att se till att komvux blir en rättighet?
          </note>
          <note>
            Det är viktigt i en tid som denna, när det kommer nyanlända,
            för att få in de personer som kanske är i den övre åldern för
            gymnasiet på gymnasie ­ utbildning i komvux, vilket görs i vissa
            kommuner i dag.
          </note>
          <note>
            Det är också viktigt för de personer som kanske inte har fullständiga
            betyg att kunna plugga upp sina betyg och söka vidare till ett
            program.
          </note>
          <note>
            Det är viktigt av flera skäl. Man ska inte behöva ha gjort allting
            rätt när man är 15 år gammal. Man ska möjligheten även när man
            är 20 eller 30.
          </note>
          <note>
            Därmed är rättigheten till komvux viktig, och vi är stolta över
            att vara med och genomföra den i dag.
          </note>
          <note>
            Med anledning av detta yrkar jag bifall till förslaget i betänkandet.
          </note>
          <note type="speaker">
            Anf. 160 Utbildningsminister GUSTAV FRIDOLIN (MP):
          </note>
          <note>
            Fru talman och utskottets ledamöter! Ett rätt säkert tecken på
            att det lackar mot jul är den , trots allt, utbildningsutskottets
            budgetdebatt. Jag gillar den nästan mer än Kalle Anka, får jag
            väl erkänna. Vi håller inte alltid med varandra i sak, vi har
            ibland olika uppfattningar och vi prioriterar definitivt olika
            i våra budgetförslag. Men det här är en debatt där vi ofta möts
            i en gemensam vilja att göra mer av det som ger mesta möjliga
            skolutveck ­ ling.
          </note>
          <note>
            Regeringens idé är en jämlik skola där alla elever får en ärlig
            chans. Därför prioriterar vi att säkerställa att alla barn får
            stöd om man upptäcker att de behöver extra stöd. Vi stärker läraryrkets
            attraktivitet och gör särskilda insatser för de skolor som har
            de tuffaste förutsättningarna.
          </note>
          <note>
            Det här är investeringar som måste få kosta. I vårt budgetförslag
            höjer vi därför anslagen till utbildning med 5 miljarder jämfört
            med den borgerliga budgetmotion som röstades igenom för ett år
            sedan. Skolinvesteringarna är därigenom ungefär 3 miljarder mer
            än i till exempel Moderaternas budgetmotion.
          </note>
          <note>
            Men det här är trots allt inte ett tillfälle att bara kasta siffror
            på varandra. Under året har jag träffat ledningar och företrädare
            för lärarprofessionen i Sveriges samtliga kommuner. Jag upplever
            en uppriktig vilja att oavsett politisk färg på kommunledningen
            arbeta tillsammans för att lärare och rektorer ska få de bästa
            förutsättningarna att klara sina uppdrag. Det är tid för gemensamt
            ansvarstagande. Nånannanism kommer aldrig att hjälpa svensk skola.
          </note>
          <note>
            Tre slutsatser står tydliga för mig, och jag skulle vilja använda
            dagens debatt till att något förklara hur de känns igen i regeringens
            budget.
          </note>
          <note>
            För det första måste varje reform ha som syfte och konsekvens
            att stärka professionens möjlighet att göra sitt arbete.
          </note>
          <note>
            OECD konstaterar i sin djupstudie av det svenska skolsystemet
            att vi har en stark profession med högt utbildade lärare och rektorer
            som har både vilja och kapacitet att fullfölja sitt uppdrag.
          </note>
          <note>
            Men medan professionen är stark är systemet många gånger alltför
            svagt. Bristen på gemensamt ansvarstagande har gjort att lärare
            fått ägna alltmer tid åt att anpassa sig efter skiftande politiska
            direktiv i stället för att ta och känna ägarskap över skolutvecklingen.
            Skoldebatten har handlat alldeles för mycket om sådant som gör
            liten eller ingen skillnad för lärares och rektorers förutsättningar.
          </note>
          <note>
            Därför är vårt fokus att stärka attraktiviteten i läraryrket,
            lärares utvecklingsmöjligheter och rektorers pedagogiska ledarskap.
            Vi behöver fler som vill bli lärare och fler som stannar och utvecklas
            i läraryrket. Alldeles för länge har lärare utvecklats ur yrket
            snarare än att utvecklas i yrket.
          </note>
          <note>
            I budgeten investerar vi nu 3 miljarder i höjda lärarlöner. Tillsammans
            med karriärtjänsterna innebär det att vi tydligt kopplar samman
            löne- och yrkesutveckling och att alla lärare som stannar och
            utvecklas med mer ansvar kan komma i fråga för extra statliga
            lönesatsningar.
          </note>
          <note>
            Samtidigt gör vi investeringar för mer tid och bättre arbetsmiljö.
            Fler anställs så att lärarna får mer tid för sitt arbete. I höst
            kan den svenska skolan rekrytera drygt 4 000 nya medarbetare med
            statliga pengar. Natio ­ nella skolutvecklingsprogram tas fram
            som ger lärare kontinuerlig, systematisk och kollegial fortbildning.
            Den administrativa arbetsbördan minskas. Antalet nationella prov
            har redan minskats. Och vi påbörjar nu en digitalisering.
          </note>
          <note>
            För det andra: Vi behöver kraftsamla i systemet för att möta
            de största utmaningarna. Just nu kavlar lärare, rektorer och kommuner
            upp ärmarna för att ge barn vars första år har varit i krig och
            flykt en ny start. OECD:s slutsats syns i blixtbelysning: Professionen
            står upp, men systemet ger alltför dåligt stöd. Jämlikheten brister,
            skillnaderna mellan skolor ökar, 4 procent av skolorna har tagit
            emot en tredjedel av de nyanlända eleverna. Vi är överens om att
            vända detta.
          </note>
          <note>
            Alla kommuner ska hjälpas åt i flyktingmottagandet. De skolor
            som har de bästa förutsättningarna ska vara med och göra jobbet.
            I Stockholm, Göteborg och Malmö förändras nu reglerna för att
            fler skolor ska bli delaktiga i mottagandet. Vi snabbutreder regelförenklingar
            för att underlätta det arbetet. Friskolor med kö ska få ta emot
            nyanlända.
          </note>
          <note>
            Särskilt viktigt är det tidiga stödet. Vi ser att vi blir allt
            bättre på att ge goda resultat för elever som kommer till Sverige
            från andra länder tidigt i skolåren. För att bygga vidare på det
            behöver vi satsa mer i förskolan. Vi investerar gemensamt i mindre
            barngrupper och stärker professionellt ledarskap på förskolan.
            Vi behöver satsa mer på de tidiga åren. En läsa-skriva-räkna-garanti
            arbetas fram.
          </note>
          <note>
            I budgeten syns också investeringar för att öka jämlikheten i
            skolsystemet. Särskilda medel satsas för mottagande av nyanlända
            elever. Obligatorisk kartläggning, så att en elev kan fortsätta
            sin kunskapsresa utifrån sina egna förutsättningar, finansieras.
            Särskilda investeringar görs i den pedagogiska infrastrukturen
            – fritidshem, skolbibliotek, elevhälsa – som stöder lärarens arbete
            och är särskilt viktig för en elev som kommer till skolan utan
            lika mycket hemifrån.
          </note>
          <note>
            Vi investerar i fler speciallärare men också i mer grundläggande
            specialpedagogisk kompetens hos varje lärare. En investering som
            tidigare nämnts handlar om en fortbildningssatsning som bygger
            vidare på det som varit bra med Läslyftet och Mattelyftet och
            ger lärare i kollegial samverkan möjlighet att tillsammans med
            en utbildad specialpedagog utveckla egna grundläggande verktyg
            i specialpedagogik.
          </note>
          <note>
            För det tredje: Skolutvecklingen får inte hindras av politiska
            låsningar. Vi kan ha hur många debatter som helst om det som var
            fel eller rätt med den ena eller andra skolreformen, men jag tror
            att vi alla dragit slutsatsen att ingen vinner när skoldebatten
            ideologiseras. Stora skolreformer som pressas genom riksdagen
            med svag majoritet är inte lösningen. De är en del av problemet.
          </note>
          <note>
            Därför har vi gett OECD:s studie till en skolkommission där forskare
            och profession har mandat att tillsammans med en parlamentarisk
            referensgrupp föreslå det som de ser som nödvändigt för att bygga
            ett starkt, likvärdigt skolsystem. Vi är beredda att lyfta på
            alla stenar utan ideologiska bindningar. Det förtjänar svensk
            skola.
          </note>
          <note>
            Genom Samverkan för bästa skola, som ryms i budgeten, kan staten,
            Skolverket, sluta överenskommelser med huvudmän om skolutvecklingen
            på skolor som under lång tid haft svaga resultat. När en skola
            år efter år inte ger eleverna de kunskaper de behöver måste vi
            arbeta tillsammans med de metoder som vi sett fungerar för att
            lyfta en skola. Det är den största förändringen i statens relation
            till huvudmännen sedan kommunaliseringen och inrättandet av Skolinspektionen.
          </note>
          <note>
            Den som anklagar regeringen för att vara reformsvag har all anledning
            att studera Samverkan för bästa skola – ett förslag som för övrigt
            ligger nära det som Camilla Waltersson Grönvall redovisat som
            ett gott förslag här i kammaren. De första avtalen är nu redan
            slutna. De skolor och huvudmän som behöver det mest får därigenom
            direkt stöd av staten i utvecklingsuppdraget.
          </note>
          <note>
            Fru talman! Vi har många goda exempel i den svenska skolan. Elever
            möts och utmanas i sin kunskapstörst, får växa till att bli de
            vuxna de vill vara. Lärare vittnar om möten som sporrat dem och
            utvecklat dem tillsammans med sina kollegor. Rektorer tar sitt
            pedagogiska ledarskap. Huvudmän bygger systematiskt kvalitetsarbete
            och sprider fungerande arbetsmetoder. Det är dessa goda exempel
            som måste få byggas till system.
          </note>
          <note>
            Alla elever – oavsett var man bor, vilken skola man går i, oavsett
            om man är pojke eller flicka, hur många böcker man har i bokhyllan
            därhemma, om man är ny- eller fasligt gammalanländ, ska få en
            ärlig chans. Det är vårt gemensamma ansvar.
          </note>
          <note>
            Jag vill tacka utbildningsutskottet för ett gott samarbete mot
            det målet under året och önska alla, också ni som nu kommer till
            kammaren för att votera, en riktigt god jul.
          </note>
          <note>
            (Applåder)
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 10 Beslut om ärenden som slutdebatterats den 15 december
          </note>
          <note>
            UFöU1 Fortsatt svenskt deltagande i Natos utbildnings- och rådgivningsinsats
            RSM i Afghanistan
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (SD, V)
          </note>
          <note>
            Votering:
          </note>
          <note>
            256 för utskottet
          </note>
          <note>
            63 för res. 1
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 S, 79 M, 24 MP, 20 C , 14 L, 14 KD
          </note>
          <note>
            För res. 1: 46 SD, 17 V
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Tilläggsuppdrag till Afghanistanutredningen och en nationell
            handlingsplan för FN-resolution 1325)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            302 för utskottet
          </note>
          <note>
            17 för res. 2
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 5 S, 79 M, 46 SD, 24 MP, 20 C, 14 L, 14 KD
          </note>
          <note>
            För res. 2: 17 V
          </note>
          <note>
            Frånvarande: 8 S, 5 M , 2 SD, 1 MP, 2 C, 4 V, 5 L, 2 KD, 1 -
          </note>
          <note>
            UFöU2 Fortsatt svenskt deltagande i den militära utbildningsinsatsen
            i norra Irak
          </note>
          <note>
            Punkt 2 (Förankring av internationella insatser)
          </note>
          <note>
            1. utskottet
          </note>
          <note>
            2. res. 1 (M, C)
          </note>
          <note>
            3. res. 2 (KD)
          </note>
          <note>
            Förberedande votering:
          </note>
          <note>
            102 för res. 1
          </note>
          <note>
            14 för res. 2
          </note>
          <note>
            202 avstod
          </note>
          <note>
            31 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            205 för utskottet
          </note>
          <note>
            99 för res. 1
          </note>
          <note>
            15 avstod
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 S, 46 SD, 24 MP, 16 V, 14 L
          </note>
          <note>
            För res. 1: 79 M, 20 C
          </note>
          <note>
            Avstod: 1 V, 14 KD
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Stig Henriksson (V) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 3 (Insatsens långsiktighet)
          </note>
          <note>
            1. utskottet
          </note>
          <note>
            2. utskottets förslag med den ändring som föranleddes av bifall
            till motion 3276 (L) i den del som gällde insatsens långsiktighet
          </note>
          <note>
            Votering:
          </note>
          <note>
            290 för utskottet
          </note>
          <note>
            15 för mot.
          </note>
          <note>
            14 avstod
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 5 S, 78 M, 46 SD, 24 MP, 20 C, 17 V
          </note>
          <note>
            För res. 3: 1 M, 14 L
          </note>
          <note>
            Avstod: 14 KD
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Sotiris Delis (M) anmälde att han avsett att rösta ja men markerats
            ha röstat nej.
          </note>
          <note>
            Punkt 5 (Inriktning och omfattning på koalitionens och Sveriges
            stödinsatser)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            3. utskottets förslag med den ändring som föranleddes av bifall
            till motion 3276 (L) i den del som gällde inriktning och omfattning
            på koalitionen och Sveriges stödinsatser
          </note>
          <note>
            Förberedande votering:
          </note>
          <note>
            47 för res. 4
          </note>
          <note>
            17 för mot .
          </note>
          <note>
            255 avstod
          </note>
          <note>
            30 frånvarande
          </note>
          <note>
            Kammaren biträdde res. 4
          </note>
          <note>
            Lise Nordin (MP) anmälde att hon avsett att avstå från att rösta
            men markerats ha röstat ja.
          </note>
          <note>
            Pernilla Stålhammar (MP) anmälde att hon avsett att avstå från
            att rösta men markerats ha röstat nej.
          </note>
          <note>
            Huvudvotering:
          </note>
          <note>
            245 för utskottet
          </note>
          <note>
            46 för res. 4
          </note>
          <note>
            28 avstod
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 S, 79 M, 24 MP, 20 C, 17 V
          </note>
          <note>
            För res. 4: 46 SD
          </note>
          <note>
            Avstod: 14 L, 14 KD
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Punkt 6 (Försvarsbudgeten)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Votering:
          </note>
          <note>
            271 för utskottet
          </note>
          <note>
            46 för res. 6
          </note>
          <note>
            1 avstod
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 04 S, 79 M, 24 MP, 20 C, 17 V, 13 L, 14 KD
          </note>
          <note>
            För res. 6: 46 SD
          </note>
          <note>
            Avstod: 1 L
          </note>
          <note>
            Frånvarande: 9 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Birgitta Ohlsson (L) anmälde att hon avsett att rösta ja men
            markerats ha avstått från att rösta.
          </note>
          <note>
            Punkt 7 (Iraks konstitution, humanitära frågor m.m.)
          </note>
          <note>
            1. utskottet
          </note>
          <note>
            2. res. 7 (SD)
          </note>
          <note>
            Votering:
          </note>
          <note>
            272 för utskottet
          </note>
          <note>
            46 för res. 7
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 79 M, 24 MP, 20 C, 17 V, 14 L, 14 KD
          </note>
          <note>
            För res. 7: 46 SD
          </note>
          <note>
            Frånvarande: 9 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Lawen Redar (S) anmälde att hon avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MjU12 Rovdjurspolitikens inriktning
          </note>
          <note>
            1. utskottet
          </note>
          <note>
            2. res. 1 (S, MP)
          </note>
          <note>
            3. res. 2 (V)
          </note>
          <note>
            Kammaren antog med acklamation res. 1 som motförslag i huvudvoteringen.
          </note>
          <note>
            Huvudvotering:
          </note>
          <note>
            177 för utskottet
          </note>
          <note>
            126 för res. 1
          </note>
          <note>
            15 avstod
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 4 S, 79 M, 46 SD, 20 C, 14 L, 14 KD
          </note>
          <note>
            För res.: 101 S, 24 MP, 1 V
          </note>
          <note>
            Avstod: 15 V
          </note>
          <note>
            Frånvarande: 8 S, 5 M, 2 SD, 1 MP, 2 C, 5 V, 5 L, 2 KD, 1 -
          </note>
          <note>
            Mattias Jonsson, Anna-Lena Sörenson och Emanuel Öz (alla S) anmälde
            att de avsett att rösta nej men markerats ha röstat ja.
          </note>
          <note>
            Karin Rågsjö (V) anmälde att hon avsett att avstå från att rösta
            men markerats ha röstat nej.
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            Punkt 3 (Utbetalning av direktstöd m.m.)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            273 för utskottet
          </note>
          <note>
            46 för res. 1
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 S, 79 M, 24 M P, 20 C, 17 V, 14 L, 14 KD
          </note>
          <note>
            För res. 1: 46 SD
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Punkt 4 (Utbetalning från landsbygdsprogrammet)
          </note>
          <note>
            1. utskottet
          </note>
          <note>
            2. res. 2 (KD)
          </note>
          <note>
            Votering:
          </note>
          <note>
            305 för utskottet
          </note>
          <note>
            14 för res. 2
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 5 S, 79 M, 46 SD, 24 MP, 20 C, 17 V, 14 L
          </note>
          <note>
            För res. 2: 14 KD
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU1 Utgiftsområde 3 Skatt, tull och exekution
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Vissa frågor inom tullområdet)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (L)
          </note>
          <note>
            Förberedande votering:
          </note>
          <note>
            46 för res. 1
          </note>
          <note>
            14 för res. 2
          </note>
          <note>
            259 avstod
          </note>
          <note>
            30 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            259 för utskottet
          </note>
          <note>
            46 för res. 1
          </note>
          <note>
            14 avstod
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 05 S, 79 M, 24 MP, 20 C, 17 V, 14 KD
          </note>
          <note>
            För res. 1: 46 SD
          </note>
          <note>
            Avstod: 14 L
          </note>
          <note>
            Frånvarande: 8 S, 5 M, 2 SD, 1 MP, 2 C, 4 V, 5 L, 2 KD, 1 -
          </note>
          <note>
            SkU14 Avskaffande av skattenämnder inom fastighetstaxeringen
          </note>
          <note>
            Kammaren biföll utskottets förslag.
          </note>
          <note>
            § 12 (forts. från § 9) Utbildning och universitetsforskning (forts.
            UbU1)
          </note>
          <note type="speaker">
            Anf. 161 STEFAN JAKOBSSON (SD) replik:
          </note>
          <note>
            Fru talman! Jag får se hur många frågor jag hinner ställa till
            statsrådet. Jag har fyra, och vi får se. Jag börjar med en i taget.
            Förra gången misslyckades jag när jag inte hann ställa frågorna.
          </note>
          <note>
            Jag är glad att statsrådet verkligen nickar, och jag ser en inbjudande
            tankegång om att vi måste samarbeta. Vi måste lägga de ideologiska
            sakerna åt sidan och se på vad vi kan göra tillsammans för att
            göra den svenska skolan bättre. Oavsett vem som vinner valet 2018
            måste det finnas en tydlighet.
          </note>
          <note>
            Gustav Fridolin nämnde det statliga ansvaret. Jag funderar över
            om han kan utveckla frågan lite. Ansvaret blir meningslöst om
            det inte finns tydliga riktlinjer och vetskap om vilket mandat
            som finns. Vad får man göra och vad får man inte göra? Jag skulle
            vilja höra ett förtydligande.
          </note>
          <note>
            Sedan var det frågan om det statliga vetot. Sverigedemokraterna
            har antagit en mellanväg mellan regeringens tänkta förslag som
            ska läggas fram och det förslag som finns i dag. I dag har kommunerna
            i princip ingenting att säga till om. Om Gustav Fridolin och regeringen
            får igenom sitt förslag är det kommunerna som väljer helt och
            hållet. Med Sverigedemokraternas förslag blir det en mellanlinje
            med en statlig instans, exempelvis Skolinspektionen, som ändå
            avgör ärendena, och en specialinstans som bestämmer över alla
            dessa frågor, där bägge enheter, både friskolan och den kommunala
            skolan, har rätt att överklaga. Vi kan få en gemensam linje.
          </note>
          <note>
            Arbetet pågår, och regeringen har inte satt ned foten än och
            visat var ni står. För mig är det viktigt att bägge instanserna
            prövas på ett likvärdigt sätt över hela Sverige. Det vore trevligt
            att få höra Gustav Fridolins tankar om detta.
          </note>
          <note type="speaker">
            Anf. 162 Utbildningsminister GUSTAV FRIDOLIN (MP) replik:
          </note>
          <note>
            Fru talman! Jag börjar med den sista frågan. Regeringens linje
            är att vid etablering av kommersiella friskolor, friskolor som
            drivs i vinstsyfte, bör kommunerna ha ett avgörande inflytande.
            Det är därför att vi ser, absolut inte alltid, exempel där den
            typen av etablering har spätt på en segregation skolor emellan
            , och det har försvårat för kommuner att bygga jämlika skolsystem.
            Då är det rimligt att kommunerna i det läget får ett avgörande
            inflytande för nyetableringar.
          </note>
          <note>
            Den form vi tidigare har talat om – frågan utreds – handlar om
            att sätta tvång på att det måste finnas ett samarbetsavtal. Det
            är också något OECD efterlyser. Någonstans måste olika skolaktörer
            samarbeta.
          </note>
          <note>
            Jag noterar, fru talman, med stor glädje den starka efterfrågan
            som finns hos Stefan Jakobsson och många andra att samlas i skolpolitiken
            och skapa en trygghet för dem som jobbar i skolorna att skolpolitiken
            ska gälla längre än mandatperioder. Jag sa i mitt anförande att
            problemet inte har varit att det har varit för få reformer som
            har pressats igenom riksdagar med svag majoritet. Problemet har
            varit att det har varit för många reformer som har genomdrivits
            i skolan.
          </note>
          <note>
            Om man ska vara självkritisk mot den breda politiken ska man
            inte tro att något enskilt parti eller ens politiker som stänger
            in sig i ett rum kan hitta alla lösningar själva. Också där måste
            vi lyssna på OECD , som säger att professionen är en av styrkorna
            vi ska bygga på och att professionen bör få ta ledarskap över
            skolutvecklingen. Därav har vi konstruktionen skolkommission.
            Det är forskare och profession som får fria mandat att lägga fram
            de förslag de anser nödvändiga och förankra dem i politiken, snar
            ar e än tvärtom att politiker hittar på sitt och sedan ska förankra
            det hos dem som jobbar i skolan.
          </note>
          <note>
            Jag tycker att professionen ska få leda skolutvecklingen, och
            därför väljer vi en skolkommission för att samla skolutvecklingen
            framåt.
          </note>
          <note type="speaker">
            Anf. 163 STEFAN JAKOBSSON (SD) replik:
          </note>
          <note>
            Fru talman! Jag ställde en fråga om det statliga ansvaret. Jag
            fick inte något riktigt svar på den frågan, så jag upprepar den
            utan att säga hela frågan här.
          </note>
          <note>
            Det finns ett feltänk. Jag tror att frågan har fallit mellan
            stolarna. Jag ber Gustav Fridolin att ta med sig frågan. Han kanske
            redan i dag har en konkret lösning.
          </note>
          <note>
            Det är otroligt viktigt att alla lärare som sätter betyg är utbildade
            och har legitimation. Men dilemmat är att på många landsbygdsskolor
            i dag finns inte rätt lärare för rätt ämne. Där kan en elev få
            ha en lärare i spanska ett helt år, men läraren får inte sätta
            betyg i ämnet därför att läraren inte är utbildad i ämnet. I det
            här fallet ska rektorn sätta betygen. Problemet är att 50 procent
            av alla Sveriges rektorer inte är lärare och alltså inte har legitimation,
            utan de kan vara utbildade i vad som helst.
          </note>
          <note>
            Här är det feltänkt. Om Gustav Fridolin inte har nyckeln till
            en lösning i dag vore jag tacksam om det i framtiden presenterades
            något. Det känns lite oseriöst att lärarna ska kämpa otroligt
            mycket för att få legitimationen, kanske ha eleverna under ett
            helt år, och sedan inte få sätta betyg på dem. Det känns inte
            seriöst mot eleverna, framför allt inte med en rektor som kanske
            aldrig har haft klassen. Där vill jag höra en tankegång.
          </note>
          <note>
            Sverigedemokraterna anklagas ofta för att inte har en integrationspolitik.
            Nu ska jag presentera ett konkret förslag och se vad Gustav Fridolin
            tänker om det.
          </note>
          <note>
            Carl Hamilton är en av forskarna som har skrivit boken Vägen
            ut ur skolkrisen . De jobbar också med studier.se. De arbetar
            med språket sven ­ ska och ämnet i ett och samma svep. Det finns
            inte något som heter historiesvenska, fysiksvenska eller matematiksvenska.
            Du kan inte jobba med dessa saker utan att faktiskt läsa ämnet
            också. Det är ett fräscht nytänk.
          </note>
          <note>
            Med tanke på att Sverige är ett land i kris måste vi även prioritera
            i skolan. Sverigedemokraterna är sedan tidigare emot att ämnet
            modersmål ska tas bort. Det här blir en halvväg mitt emellan.
            Hur skulle statsrådet Gustav Fridolin se på att vi väver in modersmålet
            i ämnessvenskan, ett nytt uttryck som egentligen inte finns, där
            vi läser alla tre ämnen samtidigt?
          </note>
          <note type="speaker">
            Anf. 164 Utbildningsminister GUSTAV FRIDOLIN (MP) replik:
          </note>
          <note>
            Fru talman! Det skulle vara en version av det som i dag är en
            rättighet för elever med ett annat modersmål, ofta ett annat skolspråk
            än svenska, nämligen rätten till studiehandledning. Under tiden
            du får undervisning på svenska i fysik, kemi eller matte får du
            också studiehandledning där du under skolgången möter någon som
            förklarar och kan hjälpa dig på ditt gamla skolspråk. Den hjälpen
            har visat sig vara mycket framgångsrik. Det är en rättighet i
            lagstiftningen i dag, men många har svårt att hitta studiehandledarna.
            Vi försöker underlätta så att rättigheten blir verklighet för
            eleverna.
          </note>
          <note>
            Sedan var det frågor om legitimationen. De nya regler som inträder
            i samband med jul innebär att det bara är legitimerade lärare
            som får sätta betyg. Om undervisningen sköts av icke legitimerad
            lärare måste denna samarbeta med en legitimerad lärare för att
            betyg ska kunna sättas. På det sättet garanterar man att varje
            betyg sätts i varje fall med inblandning av en legitimerad lärare.
            Det sätter också tryck på huvudmännen att anställa legitimerade
            lärare.
          </note>
          <note>
            Sedan var det frågan om det statliga ansvaret. En av de grundläggande
            anledningarna till att vi kallar in en skolkommission är att ansvarsfördelningen
            över skolan är otydlig. Det kommer alltid att finnas ett delat
            ansvar över skolan och än mer över barnens utbildning. Föräldrar
            har ett ansvar. Skolan har ett ansvar. Lärare och rektorer har
            ansvar. De olika nivåerna i det politiska maskineriet har ett
            ansvar. Friskolor har ansvar för sina elever.
          </note>
          <note>
            Men ett delat ansvar får inte vara ett otydligt ansvar. Det är
            så det har blivit i dag. Vem som helst kan stå var som helst i
            skolsystemet och se ett problem och tänka att det där borde någon
            göra något åt. Då får man nånannanismen, och den hjälper inte
            svensk skola. Därför måste det bli ett helt annat , mycket tydligare
            , ansvar mellan stat och huvudman. Det är en av sakerna som OECD
            efterlyser, och det är en av de saker som skolkommissionen ska
            lägga fram förslag om.
          </note>
          <note type="speaker">
            Anf. 165 CAMILLA WALTERSSON GRÖNVALL (M) replik:
          </note>
          <note>
            Fru talman! Jag noterade att utbildningsministern inledningsvis
            talade lite grann om Kalle Anka. Kalle Anka är intressant när
            man studerar regeringen. Man kommer då osökt att tänka på avsnittet
            då Långben, Musse och Kalle är ute på husvagnssemester och klättrar
            runt utan fokus. Plötsligt utbrister någon: Men vem styr egentligen?
          </note>
          <note>
            Det kan vi väl låta vara osagt just nu, men det är uppenbart
            viktigt att någon styr.
          </note>
          <note>
            Vi kan också konstatera att debatten har handlat om att slå huvudet
            på det ena eller andra sättet i frågan om vem som har satsat mest
            pengar i kronor och ören.
          </note>
          <note>
            Om man studerar forskningen noga framgår det att resurser är
            oerhört viktiga, men det är viktigt att veta vad man ska göra
            med resurserna.
          </note>
          <note>
            Jag har personlig erfarenhet av att som kommunpolitiker satsa
            stora resurser på skolan men tyvärr få uppleva att resultaten
            till stora delar uteblivit. Jag har då fått lära mig den bittra
            läxan att man måste göra om och göra rätt och att det är viktigt
            att man satsar på rätt saker.
          </note>
          <note>
            I dag kom den glädjande nyheten att några veckor i skolbänken
            i somras gjorde att vi fick 1 300 niondeklassare godkända och
            behöriga för gymnasieskolan, vilket utgjorde 44 procent av alla
            niondeklassare som undervisades i sommarskolan. Där kommer min
            koppling till sommarskolan. Regeringen satsar 150 miljoner. Vi
            moderater vill se en fördubbling. Hur ser utbildningsministern
            på detta? Vore inte det väl satsade kronor?
          </note>
          <note type="speaker">
            Anf. 166 Utbildningsminister GUSTAV FRIDOLIN (MP) replik:
          </note>
          <note>
            Fru talman! Jag får erkänna att Björnbusarna var mina favoriter
            när jag läste Kalle Anka. Ska vi fortsätta parallelliteten med
            glimten i ögat kan jag väl säga att det är dem man först kommer
            att tänka på när man läser de borgerliga budgetförslagen. Investering
            efter investering stjäls från skolan. Investeringarna i elevhälsa
            stjäls av något parti. Investeringarna i speciallärare stjäls
            av något annat parti. Investeringarna i lärarlöner stjäls av tre
            av fyra partier. Dessutom brukade Björnbusarna vara tre, och ibland
            undrar jag om det inte är just så många allianspartier som finns
            kvar vid det här laget. Nu har vi haft tillräckligt roligt med
            det. Jag tycker nog att Björnbusarna kan få stanna i Kalle Anka-tidningarna
            och inte komma in i riksdagen.
          </note>
          <note>
            Till frågan om sommarskola! Det finns ett utredningsförslag från
            Grundskoleutredningen som handlar om att sommarskolan ska bli
            obligatorisk. Den är just nu på remiss. Med tanke på de mycket
            goda resultat som lovskolan gett tycker jag att det är ett gott
            förslag.
          </note>
          <note>
            Att utöka pengarna kan ju låta bra. Problemet är att statsbidragsförordningen
            utformats så att de pengar vi anslagit inte söks. Det är en mycket
            liten del av pengarna som har sökts. Man har fått de här goda
            resultaten ändå.
          </note>
          <note>
            Därför har vi nu utvidgat statsbidragsförordningen, så att det
            här går att använda i alla årskurser och på alla lov. Därmed kan
            de goda resultat vi sett från nuvarande system utvidgas till fler
            lov och fler årskurser. Sedan tittar vi vidare på Grundskoleutredningens
            förslag om att alla skolor ska erbjuda extraundervisning på lov
            för dem som riskerar att inte nå målen.
          </note>
          <note type="speaker">
            Anf. 167 CAMILLA WALTERSSON GRÖNVALL (M) replik:
          </note>
          <note>
            Fru talman! Jag tackar herr utbildningsministern så mycket för
            det svaret. Det känns som att regeringen närmar sig det förslag
            vi har om obligatorisk lovskola som kommunerna ska erbjuda alla.
            Det är ett sätt att uppnå bättre resultat.
          </note>
          <note>
            I en tid då vi i väldigt stor utsträckning behöver fokusera på
            kunskap men också har många nya utmaningar är det glädjande att
            vi har en överenskommelse på migrationsområdet som bland annat
            innebär att vi ger friskolorna större möjligheter att möta de
            nyanlända.
          </note>
          <note>
            Friskolorna har varit en resurs från allra första början sedan
            den reformen genomfördes. Tidigare har vi kunnat lita på Miljöpartiet
            som en trygg friskolevän. Nu har vi med ökad förfäran tvingats
            konstatera att Miljöpartiet ingår i politiska konstellationer
            som diskuterar kommunalt veto och ifrågasätter det fria skolvalet.
            Det finns utredningar som visar hur många friskolor som hade fått
            tillstånd beviljat om ett kommunalt veto hade existerat redan
            i dag, och det är färre. Vi hade haft ännu mindre möjlighet att
            möta de nyanlända med ett mindre antal skolor. Det är också med
            förfäran som jag tar del av idéer om bussning och annat, saker
            som närmast för tankarna till Nordkorea.
          </note>
          <note>
            Är det inte dags, Gustav Fridolin, att vi utvecklar det fria
            skolvalet och inte avvecklar det? Ska vi inte se det som en möjlighet
            att ta sig ur ett segregerat bostadsområde? Vi kanske snarare
            skulle titta på en möjlighet till aktivt skolval, där vi ger våra
            nyanlända resurser i form av tolkstöd och annat för att informera.
          </note>
          <note type="speaker">
            Anf. 168 Utbildningsminister GUSTAV FRIDOLIN (MP) replik:
          </note>
          <note>
            Fru talman! Jag har lite svårt för Nordkoreareferensen. Jag tror
            också att Richard Nixon, som införde bussning i det amerikanska
            skolsystemet för att bryta segregationen, hade haft mycket svårt
            för den referensen.
          </note>
          <note>
            Vi ska ha ett jämlikt skolsystem där man har möjlighet att välja
            skola. För att åstadkomma det måste man ge stöd till de skolor
            som behöver det allra mest, men man måste också göra något åt
            att vissa skolor bara har varit till för dem som i princip har
            stått i kö sedan de föddes. Jag tycker att det är jättebra att
            vi nu är överens om hur vi ska göra någonting åt detta för nyanlända
            elever. Det är väldigt bra att vi gör den här förändringen, som
            gör att även friskolor som har kö kan hjälpa till att ta emot
            nyanlända.
          </note>
          <note>
            Sedan är det så att många av friskolorna efterfrågar andra system,
            där det inte bara måste vara en kö som avgör vilka elever som
            tas emot. Om det är elever själva och inte föräldrarna som har
            upptäckt skolan borde de också kunna få en möjlighet att gå där.
            Får man bara ha kö som urvalsgrund blir det såklart väldigt svårt
            för de skolorna att ha en mer blandad elevsammansättning.
          </note>
          <note>
            Jag förstår att Camilla Waltersson Grönvall ibland förfäras av
            Miljöpartiet. Det hör väl till den politiska diskussionen. Jag
            förfäras mer av de exempel vi sett på friskolor som utnyttjat
            systemet.
          </note>
          <note>
            De allra flesta friskolor och friskoleföretag vill verkligen
            göra en insats, brinner för utbildning och skulle inte ha några
            problem med de regler som bland annat vi har föreslagit. Men det
            har funnits aktörer som inte varit seriösa, som tagit emot skattepengar
            och slussat iväg dem till skatteparadis i stället för att låta
            dem komma eleverna till del. De har inte bidragit till det gemensamma
            genom skatt på sina vinster. Vi har också sett exempel där elever
            kommit till skolan på morgonen och i princip mötts av en lapp
            på dörren där det stått: Ledsen, jag tömde skolan på pengar och
            konkade verksamheten. Lycka till!
          </note>
          <note>
            Detta förfäras jag av. Och på grund av det skulle jag vilja ha
            nya regler för de svenska friskolorna.
          </note>
          <note>
            Anf. 169 ULRIKA CARLSSON i Skövde (C) replik:
          </note>
          <note>
            Fru talman! Jag skulle vilja ställa ett antal olika frågor till
            utbildningsminister Fridolin, bland annat med anledning av det
            replikskifte jag hade med en partikamrat till honom i utskottet,
            Jabar Amin, för någon timme sedan. Jabar Amin sa i vårt replikskifte
            att alliansregeringen hade sprungit åt rakt fel håll. Gustav Fridolin
            nämnde själv i sitt anförande att vi hade haft alldeles för många
            olika reformer och att de var framtvingade med alltför liten majoritet
            i Sveriges riksdag.
          </note>
          <note>
            I de debatter som vi hade under de åtta år då alliansregeringen
            ledde Sverige fanns det både socialdemokratiska och miljöpartistiska
            företrädare som sa att de i stort sett stödde olika reformer,
            till exempel skollagen och andra större reformer, men ändå sa
            nej eftersom det var någon liten del som de inte höll med om.
            Ganska många av de reformerna upplever jag att både Socialdemokraterna
            och Miljöpartiet ändå till största delen står bak ­ om. Min fråga
            blir: Vilka reformer innebar att man sprang åt rakt fel håll?
            Jag skulle gärna vilja få det ytterligare belyst.
          </note>
          <note>
            Jag skulle också gärna vilja göra en kommentar om pensionerade
            lärare. På vilket sätt kan vi motivera dem – locka är kanske fel
            ord – att på olika sätt fortsätta att bidra med sitt stora yrkeskunnande
            i den svenska skolan? Det har funnits en nedsättning av arbetsgivaravgifter.
            Finns det andra saker som ni kan se? Kan det finnas undantag från
            den regel man nu genomför? Kan man ge ytterligare motivation?
          </note>
          <note type="speaker">
            Anf. 170 Utbildningsminister GUSTAV FRIDOLIN (MP) replik:
          </note>
          <note>
            Fru talman! När jag gör beskrivningen att det varit för mycket
            reformer som pressats igenom riksdagen med mycket svaga majoriteter
            och att det påverkat skolan vill jag påpeka att det är en beskrivning
            som handlar om skoldebatten under de senaste decennierna, inte
            bara om vad som skedde under alliansregeringens tid. Ända sedan
            kommunaliseringen, som egentligen var det beslut som bröt med
            traditionen att skolbeslut hade ganska breda majoriteter och stöd
            hos lärarna, har vi sett den typen av beslut gång på gång. Vi
            kan alla diskutera vilka av dem som varit rätt och vilka som varit
            fel, men sammantaget har de här stora reformerna skapat ett skolsystem
            med ett mycket otydligt ansvar.
          </note>
          <note>
            Det otydliga ansvaret gör att lärare och rektorer ofta känner
            maktlöshet inför problem och inte riktigt vet vem de ska vända
            sig till för att åstadkomma förändring. Det är en gemensam analys
            som vi gör. Sedan har vi lite olika förslag om hur vi ska ändra
            på det. Den gemensamma analysen har vi alla landat i, att skolreformerna
            som gjorts sedan det tidiga 90-talet och framåt sammantaget lett
            till ett skolsystem med ett starkt fragmentiserat ansvar. Det
            är det min beskrivning går tillbaka på.
          </note>
          <note>
            Jag fick en fråga om vilka reformer som var att springa åt helt
            fel håll. Det finns en sak jag kan peka på, när jag frågas om
            det. Ni hör att jag snarare efterlyser samförstånd och vilja att
            göra saker tillsammans. Men jag tycker att det var lite för många
            förändringar som ledde till att eleven tidigt tvingades göra val
            som riskerade att begränsa de val han eller hon har rätt att göra
            som vuxen. Det tyckte jag var att gå åt fel håll.
          </note>
          <note>
            Man försämrade förutsättningarna för att läsa på komvux, och
            man ändrade förutsättningarna för yrkesgymnasiet; den frågan återkommer
            Aida Hadzialic till. En del av de system som gäller de val man
            gör i grundskolan riskerar att begränsa valen man gör som vuxen.
            Det tyckte jag var att gå åt fel håll. Där tror jag att det finns
            ett självkritiskt medhåll från många av dem som från allianshåll
            deltog i besluten, precis som jag tror att tidigare regeringar
            och också miljöpartister har fattat en del beslut som kan göra
            att det blir fel.
          </note>
          <note>
            Anf. 171 ULRIKA CARLSSON i Skövde (C) replik:
          </note>
          <note>
            Fru talman! Tack, Gustav Fridolin, för svaret. I stället för
            att säga att man springer åt rakt fel håll säger utbildningsministern
            att man i vissa frågor kunde gå åt fel håll. De frågor han nämner
            är sådana som på olika sätt har varit uppe till diskussion och
            kommer, precis som Gustav Fridolin säger, att diskuteras senare,
            men det gäller också andra delar. Det är en balansgång mellan
            valfrihet och att alla tvingas göra samma obligatoriska val. Jag
            kan önska att skolan kunde ha ett större mått av valfrihet, men
            det skulle kanske inte få den effekt som Gustav Fridolin nämner
            och som vi sett varit olycklig till viss del.
          </note>
          <note>
            Den fråga jag inte hann ställa handlar om de pensionerade lärarna,
            på vilket sätt man kan motivera dem att vara kvar. Vi vet hur
            viktigt det är att deras yrkeskunskap kan komma unga människor
            till del, inte minst många av våra nyanlända, till exempel när
            det gäller språkinlärning.
          </note>
          <note>
            Jag hade förmånen att i utskottet häromdagen lyssna till en statssekreterare
            som lyfte fram behovet av svenska II-lärare. Vi vet att det finns
            många med stor kompetens på området. Jag skulle verkligen uppskatta
            om ministern lite grann ville uppehålla sig vid den frågan.
          </note>
          <note>
            Sedan finns det ett par riksdagsbeslut om tioårig grundskola,
            mer matte och så vidare. Det känns lite olyckligt när regeringen
            inte lyssnar på riksdagen på det sättet som jag skulle önska att
            man gjorde när det gäller de här frågorna. Det skulle jag gärna
            också vilja ha belyst.
          </note>
          <note>
            Jag skulle alltså vilja höra lite mer om hur vi motiverar och
            gör det möjligt för äldre lärare att stanna kvar samt få en kommentar
            till besluten från riksdagen. Jag tror att ministern delar vår
            uppfattning om behovet av en riktigt bra skola liksom att mer
            matematik och idrott är viktigt både för elevers hälsa och för
            elevers lärande.
          </note>
          <note type="speaker">
            Anf. 172 Utbildningsminister GUSTAV FRIDOLIN (MP) replik:
          </note>
          <note>
            Fru talman! När det gäller frågan om att använda pensionerade
            lärare i skolan delar jag helt Ulrika Carlssons bedömning. Vi
            måste använda den resursen mycket bättre. Många pensionärer väljer
            nu att gå tillbaka till skolan, ta ett nytt lärarjobb eller ett
            vikariat, eftersom de ser att där finns en insats att göra. Ibland
            beskrivs det som att skolan är inne i ett väldigt utmanande skede,
            men det kan också vara spännande att vara med och delta i det.
            Då känns det roligt att gå tillbaka till skolan.
          </note>
          <note>
            Just nu sitter en utredare och tittar på hur vi kan främja den
            möjligheten för pensionerade lärare, om det finns regler vi kan
            ändra, om vi kan bygga upp olika system för att främja det. Det
            finns en hel del skolor som gör på olika sätt. För inte så länge
            sedan var jag på en skola som valt att använda den nedsättning
            av arbetsgivaravgiften som finns för pensionärer och som kommer
            att finnas kvar, även om den blir något mindre. Vi har olika nivåer
            på det, men det kommer att finnas en sådan nedsättning. En del
            använder den som en premie för den pensionär som väljer att jobba
            vidare eller väljer att komma tillbaka till skolan. Det är en
            modell som skolorna kan använda.
          </note>
          <note>
            När det gäller frågan om att lyssna på riksdagen, så ja, vi ska
            lyssna på riksdagen. Sedan fungerar inte politik på det sättet
            att vi har en situation där riksdagen gör ett tillkännagivande
            och dagen efter är det verklighet. Det är till och med så ibland
            att när regeringen lägger fram förslag och de går till riksdagen
            för att verkställas tar det lite tid. De förslag som oppositionen
            har lagt fram tar vi in, vi beaktar dem, vi för i flera fall samtal
            om dem. Det är klart att vi ska lyssna på riksdagen och återkomma
            i enlighet med de regler som finns för att hantera tillkännagivanden.
          </note>
          <note>
            När det gäller timplanen ser jag fram emot fortsatta och fruktbara
            samtal om den, men vi ska veta att i många skolor är man just
            nu i ett skede där det gäller att klara av att ge hög kvalitativ
            undervisning utifrån de timmar de redan är ålagda, och det med
            stor lärarbrist och många fler elever. Det måste vi ha med som
            en gemensam verklighetsbeskrivning när vi tar ansvar för det.
          </note>
          <note type="speaker">
            Anf. 173 CHRISTER NYLANDER (L) replik:
          </note>
          <note>
            Fru talman! Jag vill ta vid där Ulrika Carlsson slutade. Om statsrådet
            har fått en tydlig signal från riksdagen om att vi vill ha en
            tioårig grundskola och sedan fortsätter att driva en politik som
            inte leder till det undrar man såklart vad som ligger bakom alla
            de anföranden som handlar om breda majoriteter, att vi ska samarbeta
            så mycket som möjligt och att vi ska finna varandra. Det kan inte
            vara fråga om att vi bara ska samarbeta när det passar in i Gustav
            Fridolins mall, utan alla ska kunna ta och ge. Jag blev förvånad
            över det svaret.
          </note>
          <note>
            Fru talman! Jag noterade Kalle Anka-liknelsen. Det är väl ingen
            som ännu kommit på att likna Gustav Fridolin vid Oppfinnar-Jocke.
            Det beror säkert på att det inte finns så många idéer i Utbildningsdepartementet.
            Det finns ganska få reformförslag, och det tror jag är ett problem.
            Det är rätt tydligt att det behövs fler reformer för att lyfta
            svensk skola.
          </note>
          <note>
            En av de saker som OECD tagit upp – och det tar jag till mig
            från Alliansens sida – är att vi borde ha samlat ihop de reformer
            som vi gjorde i ett brett paket så att riktningen hade blivit
            tydlig. Därför återkommer jag till frågan om det finns en idé
            bakom regeringens skolpolitik. Nu har statsrådet talat om en jämlik
            skola och att alla ska få samma chans. Det är väl få som är emot
            något av detta. Det gör att det varken finns kraft eller drag
            i det.
          </note>
          <note>
            Jag vill upprätthålla mig vid det som Ulrika Carlsson tog upp.
            En företrädare för regeringspartierna har i några timmar stått
            här och sagt att vi från Alliansens sida har förstört den svenska
            skolan i åtta år. Sedan säger statsrådet att vi ska arbeta tillsammans.
            Vilken signal är det Miljöpartiet och regeringen egentligen vill
            sända? Vi kan rimligen inte samarbeta bara om sådant som är Gustav
            Fridolins åsikter. Man kan inte såga Alliansen längs fotknölarna
            och sedan säga: Nu ska ni samarbeta med oss om den idé som vi
            har.
          </note>
          <note type="speaker">
            Anf. 174 Utbildningsminister GUSTAV FRIDOLIN (MP) replik:
          </note>
          <note>
            Fru talman! Vad gäller den tioåriga grundskolan är vi överens
            om att en tioårig grundskola ska genomföras, såtillvida att vi
            ska ha tio obligatoriska år i svensk skola. Det finns en grundskoleutredning
            som tittar på olika former för det. Vi har tillsatt en läsa-skriva-räkna-utredning
            för att säkerställa att oavsett hur vi organiserar det första
            året, det som i dag heter förskoleklass, ska det finnas en mycket
            mer likvärdig uppföljning av läsning, skrivning och räkning i
            den delen. Vi har också ett förslag från Skolverket som handlar
            om en läroplan för förskoleklass så att vi redan innan vi kommit
            så långt kan få en ökad likvärdighet över landet. Vi jobbar utifrån
            det.
          </note>
          <note>
            Jag vet inte om det finns några konfliktfrågor kvar, utöver att
            jag förstått att åtminstone Liberalerna inte vill att förskollärare
            ska vara behöriga att arbeta det första året. Jag får erkänna
            att jag har lite svårt att förstå det. Förskollärare är akademiskt
            utbildade och experter på små barns lärande. När de arbetar tillsammans
            med grundskollärare, vilket de ofta gör inom ramen för förskoleklassen,
            innebär det att de befruktar varandra på ett bra sätt.
          </note>
          <note>
            Jag kan inte se hur man skulle kunna diskvalificera förskollärare
            från att vara behöriga att göra det arbete som de gör i dag. Om
            det finns andra konfliktfrågor ser jag fram emot att bemöta dem.
            Vi bereder Grundskoleutredningens förslag i vederbörlig ordning.
          </note>
          <note>
            Jag blir lite konfunderad när Christer Nylander definierar en
            god idé. Han tyckte att vår idé om en jämlik skola, där alla elever
            får en ärlig chans, inte riktigt har kraft. En god idé är en idé
            som många är emot. Det blir definitionen, Christer Nylander. Det
            är inte så många som är emot idén, så det blir ing en kraft i
            den. Jag tycker över lag att vi haft lite för många idéer som
            pressats igenom i den svenska skolan, och många i skolan har varit
            emot dem. Så har det varit under lång tid. Jag beskrev tidigare
            att det varit en sådan utveckling i den svenska skoldebatten under
            lång tid. Jag tycker att goda idéer behöver ha lärare och rektorer
            med sig.
          </note>
          <note type="speaker">
            Anf. 175 CHRISTER NYLANDER (L) replik:
          </note>
          <note>
            Fru talman! Vi behandlar en budget som har ganska knapp majoritet
            i riksdagen. Är det fel? Jag tror att Gustav Fridolin och den
            rödgröna majoriteten i riksdagen tycker att det är rätt att göra
            så eftersom de tycker att deras budget är rätt. Men det är en
            ganska knapp majoritet. Jag vill ifrågasätta att man bara ska
            fatta beslut utifrån hur bred samsyn det finns.
          </note>
          <note>
            Det viktiga måste rimligen vara om det är rätt eller inte, om
            det leder till mer kunskap i skolan eller inte, om det leder till
            att fler vill bli lärare eller inte, om vi rustar lärarna bättre
            för svensk skola eller inte. Det måste vara den grundläggande
            frågan.
          </note>
          <note>
            Sedan får man försöka samla så mycket stöd för den idén som möjligt
            i politiken, men att utgå från att man bara ska göra sådant som
            alla är överens om leder ingenstans. Det viktigaste måste vara
            att reformerna leder rätt och höjer kunskapsresultatet.
          </note>
          <note>
            Jag är ganska glad över att dåvarande Folkpartiet, nuvarande
            Liberalerna, tog en ideologisk kamp om skolpolitiken för några
            decennier sedan. Hade vi inte gjort det hade svensk skola sett
            helt annorlunda ut.
          </note>
          <note>
            Det som sedan har hänt är att många har anpassat sig efter oss.
            Många låter som vi. Till och med utbildningsministern låter ibland
            som den gamle utbildningsministern, och det tycker jag är bra.
            Men skillnaden är att vi också hade en tydlig reformagenda för
            att lyfta kunskapsresultaten.
          </note>
          <note>
            Jag vill gå tillbaka till den fråga som Ulrika Carlsson ställde:
            Delar statsrådet åsikten att Alliansen förstörde svensk skola,
            körde den i botten och ökade ojämlikheten? Varför vill då regeringen
            nu samarbeta med Alliansen om exakt samma politik?
          </note>
          <note type="speaker">
            Anf. 176 Utbildningsminister GUSTAV FRIDOLIN (MP) replik:
          </note>
          <note>
            Fru talman! Vi hade gärna velat samla ett bredare stöd för vår
            budget. Vi har bjudit in till den typen av samtal, och Liberalerna
            vet att dörren står öppen.
          </note>
          <note>
            Jag får flera gånger från Christer Nylander anklagelsen att regeringen
            inte har en reformagenda på skolans område. Låt oss då beskriva
            hur vi vill uppnå målet om en jämlik skola där alla elever får
            en ärlig chans.
          </note>
          <note>
            Det första är tidigt stöd. De viktigaste reformerna är: mindre
            barngrupper i förskolan, obligatorisk förskoleklass, läsa-skriva-räkna-garanti
            från förskoleklass till årskurs 3, fler anställda i de tidigare
            åren – just nu anställs över 4 000 medarbetare för de tidiga åren
            ute i kommunerna – system med fler speciallärare och mer grundläggande
            specialpedagogisk kompetens hos alla lärare.
          </note>
          <note>
            Det andra är ökad attraktivitet hos läraryrket. Det handlar om
            höjda lärarlöner – vi satsar 1,5 miljard er nästa år och därefter
            3 miljarder årligen för att alla lärare som stannar och utvecklas
            i yrket ska kunna komma i fråga för en statlig lönesatsning. Därutöver
            ska vi se till att förbättra lärarnas arbetssituation genom minskad
            administrativ arbetsbörda, minskat antal nationella prov, digitalisering
            och att ge rektorer och huvudmän stöd i minskad arbetsbörda. Vi
            ska se till att vi har ett kontinuerligt fortbildningsprogram
            för lärare genom nationella skolutvecklingsprogram.
          </note>
          <note>
            Det tredje är en jämlik skola. Det handlar om att satsa på de
            skolor som har det allra tuffast. Genom Samverkan för bästa skola
            sluter nu staten avtal med enskilda huvudmän om skolutveckling
            på enskilda skolor. Det är den största förändringen i statens
            relation till huvudmännen sedan kommunaliseringen och inrättandet
            av Skolinspektionen. Vi satsar på den pedagogiska infrastrukturen,
            som underlättar för lärare och elever att mötas – till exempel
            fritidshem, speciallärare, elevhälsa och skolbibliotek.
          </note>
          <note>
            Räcker detta? Nej, jag tror faktiskt att inte ens detta räcker.
            Det är en stor reformagenda, men det räcker inte. Vi måste jobba
            i två hastigheter. Därför är vi samtidigt i en situation där vi
            har tillkallat en skolkommission, där profession och forskning
            har mandat att lägga fram förslag.
          </note>
          <note type="speaker">
            Anf. 177 MICHAEL SVENSSON (M):
          </note>
          <note>
            Fru talman! Jag tänkte lyfta blicken något och gå upp i åldrarna
            något. Jag tänkte framför allt fokusera på gymnasieskolan.
          </note>
          <note>
            Drastiska, oväntade och oortodoxa lösningar på svåra problem
            kallas också för alexanderhugg. Tänk om det vo re så enkelt som
            i sagans värld! Det finns gott om gordiska knutar och utmaningar
            i dagens gymnasieskola.
          </note>
          <note>
            Gy 11 har inneburit många förbättringar på många områden och
            uppdaterat skollag och läroplaner, men även vi inser naturligtvis
            att det kvarstår en hel del problem. Glädjande nog tror jag att
            vi har en samsyn om vilka de problemen är.
          </note>
          <note>
            Jag skulle vilja säga att den största utmaningen i samhället
            just nu, om vi bara för en stund bortser från den akuta och aktuella
            flyktingkrisen, är de 14 000 – 15 000 elever som varje år hoppar
            av gymnasieskolan, antingen i förtid eller utan examen. Dessa
            individer belastar samhället, eller hur man nu vill uttrycka det,
            med enorma belopp under sin livstid. Man har räknat ut att det
            handlar om 15 – 20 miljoner per individ. Till detta kommer också
            mänskliga lidanden och tillkortakommanden.
          </note>
          <note>
            Det finns inga incitament för kommunerna att investera bort detta
            problem. Därför tror jag att vi måste fundera på en annan finansieringsmodell
            för svensk skola.
          </note>
          <note>
            Sedan har vi de stora avhoppen från inte minst yrkesprogrammen.
            De har av den nuvarande regeringen beskrivits som om de började
            2011 – 2012, men faktum är att vi ser att de började 2008. Då
            bortser vi från att de riktigt stora avhoppen kom i början av
            2000-talet , då den tvååriga yrkesskolan gjordes om till treårig.
            Men vi är naturligtvis eniga om att alla ska gå tre år i gymnasieskolan.
          </note>
          <note>
            Vi ser också sjunkande resultat i gymnasieskolan, vilket naturligtvis
            ställer till med problem för kommande högskolestudier. Vi har
            visserligen en budgetdebatt nu, men jag tror att mycket av problemen
            kan åtgärdas med enklare lösningar. Inga nya pengar behöver tillskjutas
            till vissa områden. Inga lagar behöver ändras. Med några få ord
            tror jag att vi behöver avdramatisera – då tänker jag på skolvalen
            inför gymnasieskolan – popularisera, generalisera, bredda och
            framför allt informera mer och förbereda högstadiets elever, så
            att de kan göra bättre val till gymnasieskolan.
          </note>
          <note>
            Här är det naturligtvis glädjande att regeringen har valt att
            prioritera gymnasieskolan. Det finns till och med en egen minister
            för området numera.
          </note>
          <note>
            Den förra regeringen tillsatte en yrkesprogramutredning, som
            nu har avlämnat sitt betänkande. Jag hoppas att det kommer att
            behandlas väl. Det finns några goda förslag där: branschskolor,
            obligatorisk prao och ytterligare ett antal.
          </note>
          <note>
            Det finns också ett par frågetecken vad gäller gymnasieskolan
            som är värda att ta upp. Det finns signaler från regeringen om
            att man vill ha obligatorisk högskolebehörighet på samtliga program.
            Jag tror inte att den som känner sig skoltrött eller är fokuserad
            på sitt yrkesprogram blir mer motiverad av att tvingas läsa in
            högskolebehörighet. Det finns förslag om att man ska kunna välja
            bort det. Vi vet också att näringslivet ropar om att man inte
            ska ta bort några poäng från yrkesprogrammen, för då blir det
            halvdana snickare eller vvs :are som kommer ut från gymnasieskolan.
            Det är alltså inte rätt väg. Jag återkommer kanske med någon liten
            fundering på lösning.
          </note>
          <note>
            Det behövs naturligtvis att vi stärker utbildningen. Det behövs
            motivationsskapande åtgärder. Vi behöver förbättra det arbetsplatsförlagda
            lärandet. Vi behöver också se till att kompetensen hos de företag
            som tar emot eleverna blir bättre. Överlag måste näringslivets
            och arbetsmarknadens parter in mer på hela gymnasieskolan, framför
            allt på yrkesprogrammen.
          </note>
          <note>
            Här har vi moderater senast i dag föreslagit att vi ska utforma
            ett nytt introduktionsprogram där vi kombinerar språkintroduktionen
            och yrkesintroduktionen. Det skulle kunna vara en modell att få
            fler igenom gymnasieskolan.
          </note>
          <note>
            Det handlar naturligtvis också om att förstärka SYV:arna och
            se till att detta inte är ett lågstatusyrke bland lärarna, vilket
            ofta är fallet i dag. Vi måste höja yrkeslärarnas status och även
            se över deras lön.
          </note>
          <note>
            Vi behöver också få in mer av modern skolforskning när det gäller
            gymnasieskolan. Jag frågar mig hur regeringen ställer sig till
            fler lektorer, för det är den bästa kopplingen till modern skolforskning.
            Vi får väl erkänna att det inte har anställts så många lektorer
            som vi hoppades genom karriärreformen.
          </note>
          <note>
            Avslutningsvis, om mina moderata kollegor tillåter mig att tänka
            lite fritt och större: Jag tror att man ska fundera på att se
            över betygen, kursplanerna, kursgymnasiet i gymnasieskolan. Jag
            tror att det är mycket negativt för många elever, inte minst tjejerna
            i årskurs 2. Jag har själv i Gymnasieutredningen lyft denna fråga
            och glädjande nog fått med mig samtliga partier, numera även Liberalerna.
          </note>
          <note>
            Man kan fundera på att stärka samarbetet mellan regionens gymnasieskolor,
            i en framtid kanske till och med regionalisera dem och stärka
            även samarbetet med regionens högskola. Jag tror att det är en
            ren vinn-vinnsituation.
          </note>
          <note>
            Jag har några andra funderingar om de högskoleförberedande programmen
            och även yrkesprogrammen, att man kanske skulle ändra strukturen
            på dem för att se till att ett antal elever får ut sin yrkesexamen
            tidigare än man får i dag. Men det ska jag återkomma till, kanske
            i en annan debatt.
          </note>
          <note>
            Vi har stora utmaningar i dag. Men det är ingenting mot de utmaningar
            som jag tror att vi om fem tio år kommer att stå här och prata
            om, vi eller våra efterträdare, med tanke på dagens flyktingsituation.
            Men med den anda av respekt för varandras åsikter som vi har i
            utbildningsutskottet hyser jag god tillförsikt om att vi kommer
            att lyckas med det.
          </note>
          <note>
            (Applåder)
          </note>
          <note type="speaker">
            Anf. 178 GUNILLA SVANTORP (S):
          </note>
          <note>
            Herr talman! Jag vill inledningsvis yrka bifall till utskottets
            förslag.
          </note>
          <note>
            Utbildning för vuxna finns i många olika former. Den sker till
            exempel genom folkbildning i studieförbund och folkhögskolor,
            i kommunal vuxenutbildning, i yrkesinriktad vuxenutbildning och
            genom studier vid yrkeshögskola. Vuxenutbildningen är viktig för
            att ge en nödvändig grund för arbete eller plattform och behörighet
            för fortsatta studier, kort sagt ge en andra chans att läsa, en
            väg ut ur arbetslöshet, en möjlighet att skaffa sig en ny kompetens
            eller en ny yrkesutbildning.
          </note>
          <note>
            Men vuxenutbildning är också en bildningsväg för att öka sin
            personliga frihet, tänja sina gränser, upptäcka ny kunskap, se
            nya sammanhang, göra nya vägval och möta intryck, människor och
            kunskaper som man aldrig har mött tidigare.
          </note>
          <note>
            Vuxenutbildning är en nödvändighet i ett modernt kunskapssamhälle
            där kunskap och kompetens hela tiden förändras och utvecklas alltefter
            ­ som samhället, Sverige och världen förändras.
          </note>
          <note>
            Vår uppfattning är att utbildning ska vara tillgänglig för alla
            genom hela livet. Det förutsätter en utbyggnad av vuxenutbildningen.
            Så kan arbetslöshet brytas och fler få en ingång till arbetsmarknaden
            eller till fortsatta studier.
          </note>
          <note>
            Herr talman! Regeringen föreslår i budgetpropositionen just detta:
            en välkommen och kraftfull utbyggnad av olika delar av vuxenutbildningen
            – ett kunskapslyft för Sverige.
          </note>
          <note>
            Regeringen föreslår att komvux och yrkesvux tilldelas medel motsvarande
            9 200 utbildningsplatser utöver de 10 000 platser på komvux och
            yrkesvux som redan har aviserats i vårändringsbudgeten för 2015.
            I satsningen avsätts över 4 000 nya platser till yrkesvux 2016
            och 5 000 platser 2017. Regeringen aviserar också att en rätt
            till behörighetsgivande kurser inom komvux ska införas 2017, vilket
            kommer att ge ännu fler vuxna möjlighet att läsa in en fullständig
            gymnasiekompetens.
          </note>
          <note>
            Regeringen föreslår vidare en utökning av antalet platser i yrkeshög
            ­ skolan, den utbildningsform som har visat mycket goda resultat
            när det gäller att matcha arbetssökande mot näringslivets behov
            av arbetskraft. Den ger människor möjligheter till yrkeskompetens,
            och utbildningarna utgår från branschernas specifika behov. Utbildningarna
            genomförs över hela Sverige, från små orter till större städer.
            Varje utbildning tillkommer och utvecklas i samverkan med de olika
            branscherna, och effektiviteten är mycket hög. Nio av tio studerande
            har arbete året efter examen, många inom det område man har utbildat
            sig för.
          </note>
          <note>
            Yrkeshögskolans problem har inte handlat om bristande effektivitet
            eller dåliga utbildningar. I stället har det handlat om att platserna
            har varit för få och att för få utbildningar har fått starta.
            Utbildningar som efterfrågas av näringsliv, som har hög kvalitet
            och som ger jobb har inte fått starta, har inte beviljats platser
            eller har till och med fått upphöra på grund av för få utbildningsplatser.
          </note>
          <note>
            Det är anledningen till att regeringen nu föreslår en kraftig
            utbyggnad av antalet platser med ca 2 500 platser 2016 och 6 000
            platser från och med 2017. Fler ska få möjlighet att skaffa sig
            en kvalificerad yrkeskompetens.
          </note>
          <note>
            Inom arbetsmarknadspolitiken återfinns satsningar som kombinerar
            utbildning med arbete och praktik. Dessa satsningar är också en
            del av regeringens politik för ett nytt kunskapslyft. Utbildningskontraktet
            syftar till att arbetslösa ungdomar i åldern 20–24 år ska påbörja
            eller återgå till studier, med målsättningen att fullfölja en
            gymnasieutbildning inom bland annat komvux. Inom ramen för kontraktet
            ska det vara möjligt att studera på heltid, men det ska också
            vara möjligt att kombinera deltidsstudier med till exempel arbete
            eller praktik.
          </note>
          <note>
            Herr talman! Den som känner mig lite mer vet att jag brinner
            lite extra för folkbildningen, som jag tycker är ett fantastiskt
            verktyg för att väcka medvetenhet hos människor och ge mötesplatser
            där man tillsammans med andra på ett demokratiskt och jämlikt
            sätt får möjligheten att bli en ännu starkare och aktivare samhällsmedborgare,
            oavsett bakgrund och oavsett innehållet i den personliga ryggsäcken.
          </note>
          <note>
            För många är folkbildningens pedagogik och arbetssätt en ny möjlighet
            att klara den utbildning som samhället kräver att vi har i dag,
            och för flera av våra nyanlända är folkbildningen en fantastisk
            väg in i det svenska samhället och in i arbetslivet. Därför är
            regeringens satsningar både på studieförbundens svenska från dag
            ett och på ökningen av antalet platser på allmänna och särskilda
            kurser på folkhögskolan men också på de studiemotiverande kurserna
            så bra.
          </note>
          <note>
            Slutligen: Utbildning och möjligheter till bildning tillsammans
            med andra ska vara tillgängligt för alla genom hela livet. Regeringens
            kunskapslyft innebär en betydande ambitionshöjning när det gäller
            ökat antal platser och högre kvalitet inom utbildning för vuxna.
            Det är satsningar som öppnar dörrar till arbete eller fortsatta
            studier och som gör Sverige som land starkare.
          </note>
          <note>
            (Applåder)
          </note>
          <note type="speaker">
            Anf. 179 TORBJÖRN BJÖRLUND (V):
          </note>
          <note>
            Herr talman! Jag gör som alla andra, börjar med att yrka bifall
            till utskottets förslag. Det finns inte så många andra val än
            att göra det.
          </note>
          <note>
            Jag tänker lite grann lyfta frågorna om universitet och högskolor,
            det avsnitt i budgetpropositionen som handlar om de frågorna.
            Vi vet alla värdet av en väl utvecklad universitets- och högskoleverksamhet
            och även forskningsdelen i den. Vi lyfter upp att vi har en bra
            infrastruktur när det gäller att slussa in människor i universitets-
            och högskoleutbildningar och sedan också satsa på forskning.
          </note>
          <note>
            Det gäller att man har en balans i det och ser till att det finns
            möjligheter att människor med ambitioner kommer fram. Forskningsdelen
            är kanske det vi i framtiden verkligen måste satsa på för att
            få en matchning när det gäller de krav och behov som finns på
            arbetsmarknaden och inom näringslivet. Det finns ett antal sådana
            satsningar, till exempel att jobba med välfärdssektorn. När det
            gäller skola och vård tror jag att vi har de satsningar som behövs
            för att verkligen matcha detta. Vi har brist på högre utbildad
            personal inom de sektorerna. Men även andra saker kan naturligtvis
            komma in.
          </note>
          <note>
            I klimatsammanhang och när det gäller miljöteknik tror jag att
            det finns ett antal olika områden som vi kommer att kunna satsa
            på för att få en bättre matchning mot den framtida arbetsmarknaden.
            Det är sådant som kommer att vara viktigt för att vi ska ligga
            i framkant som land när det gäller att utveckla de här sakerna.
            Det är vår chans att göra det, att utveckla den nya arbetsmarknad
            som finns där. Kanske framför allt tycker jag att välfärdssektorn
            är något som vi måste satsa på, för där finns det brister i dag.
            Det har skapats brister genom åren, och vi behöver se till att
            det fungerar.
          </note>
          <note>
            I den proposition som vi har lagt fram tillsammans med regeringen
            finns det bra ambitioner när det gäller att möta de behov som
            kommer att finnas i framtiden. Det finns ett utökat antal platser
            på universitet och högskolor, så att vi får in fler studenter.
            Vi kommer att kunna satsa på att få fram fler yrkesverksamma så
            småningom genom detta sätt att satsa på det.
          </note>
          <note>
            Jag tror att det är viktigt att i fortsättningen ha dessa höga
            ambitioner för att få en väl fungerande skolverksamhet hela vägen.
          </note>
          <note>
            Många har varit inne på problemen och de lösningar som vi måste
            hitta när det gäller grundskola, gymnasium och så vidare. Men
            när det gäller den fortsatta utvecklingen på arbetsmarknaden och
            i näringslivet, och när det gäller vår möjlighet att skapa en
            bra utveckling på dessa områden, måste även högskola och universitet
            fungera på ett mycket bra sätt.
          </note>
          <note>
            Jag vill peka på ett par saker som kanske är någonting som vi
            behöver fundera på och kanske satsa extra på. Tittar man på jämlikheten
            när det gäller universitet och högskolor finns det en hel del
            kvar att göra. Då tänker jag framför allt på karriärvägarna. I
            dag finns det bland studenter totalt sett en övervikt av kvinnor.
            Jag tror att det är 60 procent kvinnor och 40 procent män. Men
            om man kommer upp på doktorandnivå – alltså karriärvägen upp –
            har det vänt. Det är fler män än kvinnor som är doktorander. Det
            är något som vi måste jobba med för att ge förutsättningar för
            fler kvinnor att komma högre upp på karriärstegen.
          </note>
          <note>
            En annan sak som är mycket viktig i dag och även i framtiden
            är validering. Vi har i dag ganska många nya svenskar som är välutbildade
            och som med hjälp ganska snabbt och ganska billigt, jämfört med
            andra vägar, kan gå in i det svenska arbetslivet och hjälpa till
            att skapa ny välfärd. Att hitta dessa snabbare vägar och att satsa
            på validering för att få in de människor som i dag söker sig till
            Sverige och ge dem utrymme att komma in på svensk arbetsmarknad
            är en mycket viktig del och kanske den del som vi behöver titta
            speciellt på. De som är välutbildade, lär sig svenska, som kan
            få kompletterande utbildning och en validering av den utbildning
            som de har kan vi få in direkt på arbetsmarknaden. Det finns många
            exempel.
          </note>
          <note>
            Jag såg i dag en artikel om Gävle sjukhus. 50 procent av dem
            som arbetar där är invandrare, och de har kommit in ganska snabbt.
            Det är en resurs som vi ska ta till vara. Därför tror jag att
            det är dessa delar som vi ska satsa mest på.
          </note>
          <note>
            I övrigt tycker jag att det som står i propositionen och som
            vi har förhandlat fram med regeringen visar en bra ambition, och
            jag tror att vi kommer att få se en bra utveckling på detta område
            framöver.
          </note>
          <note type="speaker">
            Anf. 180 IDA DROUGGE (M):
          </note>
          <note>
            Herr talman! Att fler arbetar är avgörande för att vi ska få
            in mer kunskap i skolan och högre kvalitet i utbildningen på alla
            olika nivåer.
          </note>
          <note>
            Vi kan ha hur hög skatt vi vill, men om ingen arbetar blir det
            ändå inga pengar till skolan, forskningen eller till någonting
            annat för den delen.
          </note>
          <note>
            Vi alla, var och en av oss, behöver också jobba för vår egen
            skull. Det kan såklart vara särskilt viktigt ibland. Om du till
            exempel inte har fått den hjälp och det stöd som du behöver i
            gymnasiet, om du har hoppat av och är tyngd av en känsla av att
            du har misslyckats eller om du har försökt få ett jobb och fortsatt
            att bo hemma under ett, två och kanske tre år och blivit alltmer
            isolerad och utanför, då är behovet av ett jobb större än någonsin.
            Om du har flytt över halva världen, lämnat allt du har bakom dig,
            haft oändligt med sömnlösa nätter, har fler frågor än svar och
            äntligen har fått möjlighet att stanna i Sverige och lära dig
            svenska, om du har pluggat som bara den, men saknar både gymnasieutbildning
            och yrkeskunskaper som går att validera här och om du har tre
            barn att ta hand om och försörja och väldigt gärna skulle vilja
            ge dem julklappar även denna jul, då är jobbet viktigare än någonsin.
          </note>
          <note>
            Även om du egentligen allra helst skulle vilja ha ett jobb här
            och nu, vilket som helst, är det svårt i Sverige utan en gymnasieutbildning.
            Det är svårt även om man har en gymnasieutbildning, om det inte
            är en yrkesgymnasieutbildning då det blir något enklare. Här kan
            också du få chansen.
          </note>
          <note>
            På det sättet hänger jobb och utbildning ihop. Utan arbete finansierar
            vi inte utbildning, och utan viss utbildning är det mycket svårt
            att komma in på arbetsmarknaden i Sverige.
          </note>
          <note>
            För dig som inte vill, eller kan, studera tre till fem år ytterligare
            efter gymnasiet och behöver ett jobb här och nu och för dig som
            behöver praktik för att få kontakt med arbetsgivare är en yrkesutbildning
            på komvux nästan den enda möjligheten. Tre av fyra som läser en
            yrkesutbildning på komvux har jobb ett år efter att de är klara.
            Sådana siffror ser vi tyvärr inte för vuxenutbildningen i övrigt.
            För att du ska kunna bli en av dem behöver du få en utbildningsplats.
          </note>
          <note>
            Ansvaret för detta ligger egentligen på kommunerna. Men för a
            tt vi ska vara säkra på det har vi i Moderaterna genom statliga
            anslag finansierat en permanent utökning av antalet platser på
            yrkesvux specifikt för att vi vet att det ger resultat och möjligheter
            till ett jobb. Vi lägger 1,34 miljarder fram till 2019 , och 500
            miljoner nästa år , på detta.
          </note>
          <note>
            Det är glädjande att regeringen gör nästan samma satsning på
            detta. Vi har 1 000 platser fler än regeringen nästa år, och långsiktigt
            handlar det om 13 000 fler platser.
          </note>
          <note>
            Vi har även föreslagit, vilket jag tidigare har berättat i debatten
            om studiestöd, något som vi kallar omställningspaket. Det är fyra
            konkreta åtgärder och fullt finansierade förslag för att göra
            det möjligt för äldre att studera. Detta i kombination med en
            stärkt rätt för äldre att få studera på vuxenutbildningen tror
            vi är rätt väg att gå, inte bara för att det ska finnas platser
            utan också för att det ska finnas en reell möjlighet för äldre
            att ha råd att utbilda sig.
          </note>
          <note>
            Jobb och utbildning hänger ihop. Vi i Moderaterna ser denna koppling
            och helhet och framför allt hur hela utbildningskedjan och arbetsmarknaden
            hänger ihop.
          </note>
          <note>
            (Applåder)
          </note>
          <note type="speaker">
            Anf. 181 GUNILLA SVANTORP (S) replik:
          </note>
          <note>
            Herr talman! Det var ett spännande inlägg, Ida Drougge. Du talade
            mycket om att jobb och utbildning hänger ihop. Självklart gör
            de det, men det syns inte i era förslag att ni tycker det.
          </note>
          <note>
            Yrkeshögskolan är, som jag sa tidigare, den utbildningsform som
            har visat mycket goda resultat när det gäller att just matcha
            arbetssökande mot branschernas behov av arbetskraft. Den ger människor
            möjlighet till yrkeskompetens, och utbildningen utgår också från
            branschernas behov. Nio av tio studerande vid yrkeshögskolan har,
            som jag sa, arbete året efter och många har det inom det område
            som de har utbildat sig.
          </note>
          <note>
            Vi föreslår nu fler platser för att lösa bristyrkesproblem just
            för att matcha jobb med utbildning. Det handlar om 2 500 platser
            2016 och 6 000 platser de kommande åren.
          </note>
          <note>
            Övriga partier i den forna Alliansen, förutom Moderaterna, föreslår
            en utbyggnad av antalet platser. Alla partier föreslår egentligen
            en utbyggnad av yrkeshögskolan, men inte Moderaterna. Moderaterna
            vill inte bygga ut den.
          </note>
          <note>
            Ni skriver i er budgetmotion: Att företag kan rekrytera kvalificerade
            specialister och yrkeskompetens är centralt för konkurrenskraft
            och tillväxt.
          </note>
          <note>
            Samtidigt säger ni nej till en utbyggnad som faktiskt skulle
            kunna möjliggöra det som du talar om, alltså jobb och utbildning.
            Varför?
          </note>
          <note type="speaker">
            Anf. 182 IDA DROUGGE (M) replik:
          </note>
          <note>
            Herr talman! I Moderaterna är vi inte emot att det ska vara fler
            platser till just yrkeshögskolan. Det är vi verkligen inte. Det
            var vi och alliansregeringen som införde den, och yrkeshögskolan
            har varit ett enormt lyft för många människor och möjliggör för
            allt fler att ta sig in på arbetsmarknaden. Där är vi helt överens.
            Jag är faktiskt glad att Gunilla Svantorp och Socialdemokraterna
            nu ser detta.
          </note>
          <note>
            Vi har däremot valt att prioritera andra saker i vår budget i
            år. Framför allt har vi valt att inte höja skatterna på jobb och
            företag – de jobb och företag Gunilla Svantorp här säger sig vilja
            värna och stödja. Höjer man skatten på jobben och för företagarna
            har företagarna ändå inte chansen och möjligheten att anställa
            alla de personer de skulle vilja.
          </note>
          <note>
            Detta hänger också ihop med studiemedel. Det är många äldre som
            läser på yrkeshögskolan, och det är många äldre som läser som
            vi tror behöver studera alltmer. De har dock ett jobb i dag, och
            för att kunna gå från det jobbet och vidareutbilda sig ytterligare
            behöver de ekonomiskt utrymme. De har ett större ansvar, till
            exempel barn, och större utgifter än vad en yngre student har.
            Det får vi med i vårt omställningspaket, vilket är något ni helt
            utelämnar, Gunilla Svantorp.
          </note>
          <note type="speaker">
            Anf. 183 GUNILLA SVANTORP (S) replik:
          </note>
          <note>
            Herr talman! Jag måste få påminna lite grann om historien bakom
            yrkeshögskolan , Ida Drougge . Visst, ni har infört det ni kallar
            yrkeshögskolan, men det fanns faktiskt någonting före det. Det
            hette kvalificerad yrkesutbildning och var något liknande, om
            än i mycket mindre omfattning. Men det är klart att vi i Socialdemokraterna
            säkert också hade utvecklat detta om vi hade fått fortsätta styra
            efter 2006. Ni kom alltså inte på grejen med yrkeshögskola, Ida
            Drougge. Det skulle jag absolut vilja protestera mot. Däremot
            döpte ni om det till yrkeshögskola.
          </note>
          <note>
            Ni är inte emot fler platser i yrkeshögskolan, och ni vill ha
            väldigt mycket. Ni lägger dock inga pengar på det. Det är det
            som är skillnaden. Vi visar vad vi vill göra. Vi vill matcha ihop
            dem som är arbetslösa med dem som har ett jobb de kanske inte
            trivs med och som vill gå vidare i livet. Man måste därför ges
            möjlighet till det jag talade om förut, det vill säga livslångt
            lärande. Det handlar om att kunna komma tillbaka och göra nya
            saker. Då krävs det utbildningsplatser, och därför prioriterar
            vi utbildningsplatser.
          </note>
          <note type="speaker">
            Anf. 184 IDA DROUGGE (M) replik:
          </note>
          <note>
            Herr talman! Jag är lite förvånad. Vi står här och företräder
            två olika partier, och vi har lagt fram två olika budgetförslag.
            Ändå tycks Gunilla Svantorp vara förvånad över att vi väljer att
            prioritera olika saker.
          </note>
          <note>
            Vi har valt att prioritera till exempel fler platser på yrkesvux
            än regeringen. Det har vi valt att prioritera. Vi har också valt
            att prioritera att höja studiemedlen för äldre och öka deras möjligheter
            till tilläggslån. Vi vill göra det möjligt för äldre att studera
            allt längre och allt högre upp i åldern, liksom att få läsa fler
            studieveckor. Det har vi valt att prioritera. Vi väljer alltså
            att prioritera olika saker.
          </note>
          <note>
            Som jag sa innan har Socialdemokraterna valt att höja skatten
            på företag, jobb och unga människors möjlighet till anställning
            mer än vad vi har gjort.
          </note>
          <note type="speaker">
            Anf. 185 Statsrådet AIDA HADZIALIC (S):
          </note>
          <note>
            Herr talman! Sverige ska vara en kunskapsnation i framkant, och
            vår ambition måste vara att vi ska ha världens bästa skola. Något
            annat bör och kan vi inte nöja oss med. Jag vill hävda att ”bra”
            faktiskt inte är bra nog.
          </note>
          <note>
            För detta krävs att vi vänder kunskapsresultaten till det bättre.
            Vi måste se till att alla skolor blir bra skolor, och vi måste
            se till att utbildning leder till jobb. Varje elev ska veta och
            inte minst känna att den svenska skolan leder till att ens drömmar
            förverkligas. Det handlar om drömmar om bildning, kunskap och
            kreativitet. Det handlar om drömmar om att kunna utbilda sig till
            det man verkligen vill bli och drömmar om att kunna få ett yrke
            man vill ha. Det handlar om drömmar om ett visst liv. Föräldrarnas
            utbildningsbakgrund eller klassbakgrund ska inte vara i vägen
            för den dröm man har om ett bättre liv.
          </note>
          <note>
            Svensk utbildning ska också präglas av tanken om ett livslångt
            lärande och möjligheten till omställning på arbetsmarknaden. I
            en ständigt föränderlig global ekonomi måste vi se till att omställningsförmågan
            på arbetsmarknaden är god. Detta är nämligen helt avgörande för
            vår konkurrenskraft, för vår tillväxt och för vår välfärd – men
            också ytterst för vår levnadsstandard.
          </note>
          <note>
            Herr talman! Min portfölj spänner över ett brett ämnesfält, och
            jag vill i detta anförande uppehålla mig vid tre saker. För det
            första vill jag tala om varför och hur fler ska välja yrkesutbildningar,
            framför allt på den gymnasiala nivån. För det andra vill jag tala
            om hur vi bygger upp kapaciteten för och reformerar vuxenutbildningen
            för att stärka omställningsförmågan på arbetsmarknaden. För det
            tredje vill jag tala om hur nyanländas etablering såväl i samhället
            som på arbetsmarknaden ska ske snabbare.
          </note>
          <note>
            Herr talman! Yrkesutbildningar leder till jobb. Många branscher
            står nu på tå för att nyanställa. Det syns inom industrin, vård
            en och omsorg en , byggbranschen, restaurangnäringen med mera.
            Svenskt Näringsliv säger att företagare misslyckas med var femte
            rekryteringsförsök eftersom de inte hittar arbetskraft med rätt
            kvalifikationer. I detta läge ser vi också att allt färre elever
            väljer gymnasiets yrkesprogram. Trenden har varit nedåtgående
            under många år, och med handen på hjärtat var den det även under
            tidigare socialdemokratiska regeringar. Den nedåtgående trenden
            har dock intensifierats dramatiskt de senaste åren, efter vissa
            reformer som genomfördes och som hade en negativ påverkan.
          </note>
          <note>
            Följande kan också konstateras: Om vi ska klara av kompetensförsörjningen
            på arbetsmarknaden samtidigt som vi knäcker ungdomsarbetslösheten
            måste vi få fler yngre att välja just yrkesutbildningar. Då behöver
            vi fråga oss vad som behöver göras för att stärka dessa utbildningars
            attraktivitet.
          </note>
          <note>
            För det första tror vi att bilden av yrkesutbildningarna måste
            förändras. Vi måste se till att alla unga känner att yrkesprogrammen
            är ett huvudalternativ även för dem. Yrkesprogrammen ska inte
            bara vara ett säralternativ för vissa, vilket är situationen just
            nu. Regeringen har därför inlett ett samarbete med Svenskt Näringsliv
            och LO om att göra 2016 till yrkesutbildningarnas år. Samarbetet
            är viktigt, framför allt för att vi måste bygga upp yrkesprogrammens
            status tillsammans.
          </note>
          <note>
            För det andra investerar regeringen i att fler ska ges möjlighet
            att bli behöriga yrkeslärare. Yrkeslärarna ska omfattas av regeringens
            satsning på höjda lärarlöner, och vi avsätter pengar för att stärka
            samverkan mellan skolan och arbetsmarknaden. Även studie- och
            yrkesvägledningen förstärks.
          </note>
          <note>
            Herr talman! Av den arbetsföra befolkningen saknar 850 000 människor
            fullständig gymnasieutbildning, och av dessa är 320 000 unga i
            åldern 20–34. Det handlar om väldigt många människor vilkas chanser
            i livet och framför allt på arbetsmarknaden är högst begränsade.
            Vi vet också att arbetslösheten är dubbelt så stor i den här gruppen
            jämfört med dem som har en gymnasieutbildning.
          </note>
          <note>
            Mot bakgrund av detta föreslår regeringen att alla ska ges rätt
            att fullfölja gymnasiet genom en rätt till komvux. Det är en historisk
            reform regeringen har levererat. I dag är möjligheten att läsa
            in gymnasiekompetens helt beroende av vilken ort du bor på.
          </note>
          <note>
            En rätt till komvux kommer också att betyda att du ges möjlighet
            att läsa in grundläggande och särski ld behörighet till universitet,
            högskola och yrkeshögskola . Men regeringen investerar också i
            den yrkesinriktade vuxenutbildningen och yrkeshögskolan. Detta
            gör vi för att vi vill att det ska vara enkelt att gå från en
            teoretisk utbildning eller jobb till ett mer praktiskt inriktat
            yrke.
          </note>
          <note>
            Genom denna kapacitetsutbyggnad följer vi devisen: Har du ingen
            utbildning, har du fel utbildning eller har du en gammal utbildning
            ska du få rätt utbildning som gör dig anställbar. Jag vill göra
            riksdagen uppmärksam på att det är vuxenutbildningen som i mångt
            och mycket, utan att vi alltid ser det, har gjort att den svenska
            arbetsmarknaden är så pass välfungerande som den är.
          </note>
          <note>
            Studier och internationella jämförelser visar att en av anledningarna
            till att vi klarade av finanskrisen så väl som vi gjorde 2008–2009
            var att vi hade en välfungerande vuxenutbildning som gjorde att
            människor kunde ställa om. När branscher försvinner och branscher
            kommer måste människor kunna omkvalificera sig för att kunna ta
            de jobb som faktiskt finns.
          </note>
          <note>
            Herr talman! Jag vill avslutningsvis säga några ord om regeringens
            arbete med att påskynda nyanländas etablering. I våras tryckte
            vi på startknappen för det som vi kallar svenska från dag ett.
            De asylsökande ska nu ges rätt att lära sig svenska redan under
            asyltiden genom våra studieförbund.
          </note>
          <note>
            Genomslaget har redan blivit enormt. Vi ser att ca 50 000 människor
            kommer att ha omfattats av detta fram till årsskiftet. Det är
            betydelsefullt eftersom svenska språket är nyckeln in i samhället.
          </note>
          <note>
            I våras lade regeringen också fram en proposition till riksdagen
            om att sfi ska göras mer individanpassad. Regeringen följer nu
            upp det genom att möjliggöra för sfi-eleverna att kombinera språkundervisningen
            med en yrkesutbildning. Vi tror att det kommer att leda till att
            fler kommer i jobb snabbare.
          </note>
          <note>
            En särskild svårighet som jag vill medge för riksdagen och som
            vi alla kommer att konfronteras med framöver är att rekrytera
            sfi-lärare. Det är en problematik som har funnits väldigt länge.
            Det är inte en brist som vi har framför oss, men situationen måste
            hanteras.
          </note>
          <note>
            Regeringen har som en första etapp avsatt 100 miljoner om året
            för att rekrytera men också göra det möjligt för fler att bli
            behöriga sfi-lärare. Som en glädjande nyhet kan jag säga att i
            princip alla platser är fyllda för den kompletterande utbildningen.
          </note>
          <note>
            Herr talman! Regeringen har stora ambitioner för skolan men också
            för arbetsmarknaden. Vi ska höja sysselsättningen, pressa tillbaka
            arbetslösheten och se till att kompetensförsörjningen funge rar
            väl. Utbildning är nyckeln till detta.
          </note>
          <note>
            Det är genom framtidsinvesteringar likt dessa som vi ska bygga
            vidare på det starka och framgångsrika Sverige vi har. Det är
            i grund och botten den svenska modellen.
          </note>
          <note>
            (Applåder)
          </note>
          <note>
            Anf. 186 ULRIKA CARLSSON i Skövde (C) replik:
          </note>
          <note>
            Herr talman! Tack, statsrådet, för den engagerade presentationen
            av världens bästa skola och hur vi ska nå dit. Det är där min
            första fråga inställer sig. Hur ska vi nå dit?
          </note>
          <note>
            Statsrådet talar väl om yrkesutbildningen. Tyvärr är det ett
            sent uppvaknande. Mikael Damberg skrev i Svenska Dagbladet den
            6 maj 2011 att niondeklassare är smartare än regeringen, eftersom
            de hamnar i onödiga återvändsgränder av att välja yrkesprogrammen.
          </note>
          <note>
            Aida Hadzialic skriver den 4 december i DN att den borgerliga
            regeringen tog bort högskolebehörigheten och att ungdomarna kan
            uppfatta det som återvändsgränder. Jag beklagar den verklighetsbeskrivningen.
            Det har varit möjligt att läsa högskolebehörighet på alla yrkesprogram
            ända från början. Det är väldigt tråkigt när man bidrar till att
            svärta ned bilden av yrkesprogrammen på det sättet och uttrycka
            sig som att de skulle vara återvändsgränder.
          </note>
          <note>
            Jag skul le vilja ställa en fråga kopplad till rätt till komvux.
            Om jag hörde rätt har man också rätt att läsa in behörighet till
            yrkeshögskolan. Uppfattade jag det rätt, att alla Sveriges invånare
            har rätt att läsa in vilken behörighet som helst? Det gäller alltså
            både allmän och särskild behörighet till högskolan och behörighet
            till yrkeshögskolan. Från vilket år ska det gälla att alla har
            denna rättighet att läsa in? Det handlar om att alla människor
            också får rätt att läsa alla yrkesvuxprogram, såvitt jag förstår.
          </note>
          <note type="speaker">
            Anf. 187 Statsrådet AIDA HADZIALIC (S) replik:
          </note>
          <note>
            Herr talman! Jag får väl börja med att be om ursäkt för att mitt
            anförande blev så långt. Jag var inte medveten om att vi hade
            begränsningen till 6 minuter, men då vet jag till nästa gång.
          </note>
          <note>
            Ulrika Carlsson talar om yrkesutbildningarnas status. Jag sa
            i mitt anförande att problemet för yrkesprogrammen har varit ett
            problem som vi har konfronterats med väldigt länge och även under
            tidigare socialdemokratiska regeringar. Men problematiken har
            intensifierats de senaste åren.
          </note>
          <note>
            Jag tror att mycket av det beror på att tidigare borgerliga företrädare
            har talat om yrkesutbildningarna som någonting för dem med lägre
            studiemotivation och nästan som någonting för dem som ingenting
            vill och ingenting kan. Den stigmatiseringen gör att människor
            inte vill bli etiketterade på det viset.
          </note>
          <note>
            När det gäller högskolebehörigheten heter det i teorin att du
            kan få läsa in de ämnen som behövs för att du ska bli behörig
            till högre studier även om du väljer ett yrkesprogram. Men vi
            vet att i praktiken blir det väldigt svårt.
          </note>
          <note>
            Både studier och enskilda dialoger som jag har haft med elever
            runt om i hela Sverige påvisar det. Många säger: Jag har faktiskt
            valt ett yrkesprogram för att min skola har lagt ett schema som
            gör att jag ändå kan läsa in högskolebehörigheten. Hade inte det
            varit fallet hade jag aldrig valt den här utbildningen.
          </note>
          <note>
            Vi vet att många resonerar på det viset. De väljer bort yrkesprogrammen
            för att de har blivit en återvändsgränd. Det är någonting som
            den borgerliga regeringen tillskapade och som vi nu måste vända
            på.
          </note>
          <note>
            Anf. 188 ULRIKA CARLSSON i Skövde (C) replik:
          </note>
          <note>
            Herr talman! Jag blir besviken över att det utmålas som att allianspartierna
            skulle ha talat ned utbildningen för människor och talat om yrkesutbildningarna
            som något som inte gäller alla. Jag känner inte igen den bilden.
            Men om Aida Hadzialic har uppfattat det på det sättet är jag oerhört
            bedrövad.
          </note>
          <note>
            När man talar om att problemen har intens ifierats av förändringen
            kopplad till yrkesprogrammen bidrar det till att man talar om
            att det är en återvändsgränd. Det har det aldrig varit. Skolor
            har förstått att göra scheman som fungerar. Jag beklagar om man
            har försvårat för elever på de skolor där det inte fungerar. Men
            de skolor där det fungerar har underlättat detta på olika sätt.
          </note>
          <note>
            Min a frågor blir: På vilket sätt kommer man att ändra på detta
            när man säger att det kommer att bli grundläggande högskolebehörighet
            på alla yrkesprogram? Handlar det om att ta bort möjligheten att
            fördjupa sig i yrkesämnen, eller var ska man ta tiden ifrån?
          </note>
          <note>
            Är den socialdemokratiska regeringen beredd att lägga till ytterligare
            tid? Det är väl det som man i så fall önskar. Jag tror inte att
            näringslivets organisationer uppskattar en minskning av yrkesämnena
            på yrkesprogrammen. På vilket sätt skulle man göra för att stärka
            attraktiviteten?
          </note>
          <note>
            Med allmän behörighet är det ett ganska litet antal av utbildningarna
            inom högskola och universitet som man blir behörig till. Det handlar
            om att man behöver särskild behörighet för att få tillgång till
            de allra flesta programmen.
          </note>
          <note>
            Jag återkommer till min fråga som jag inte fick något svar på
            i det första replikskiftet. Handlar rätten till komvux om både
            allmän behörighet, särskild behörighet och alla yrkesprogram,
            det vill säga behörighet till alla yrkeshögskolans program? Är
            det så jag ska uppfatta ministerns svar?
          </note>
          <note type="speaker">
            Anf. 189 Statsrådet AIDA HADZIALIC (S) replik:
          </note>
          <note>
            Herr talman! Jag har inte hittat på att vissa borgerliga företrädare
            har sagt att yrkesprogrammen är ett alternativ för de elever som
            har det lite svårare i skolan och kanske inte har rätt studiemotivation.
            De orden har uttryckts, Ulrika Carlsson.
          </note>
          <note>
            Det är problematiskt, och vi måste hjälpas åt att ändra på den
            bilden. Därför är jag väldigt glad att vi under 2016 ska arbeta
            tillsammans med Svenskt Näringsliv och LO för att höja yrkesprogrammens
            status och varumärke.
          </note>
          <note>
            När det gäller rätten till komvux ämnar reformen ge alla rätt
            att läsa in både grundläggande behörighet och särskild behörighet
            utifrån olika utbildningars utformning på högskola, universitet
            och yrkeshögskola.
          </note>
          <note type="speaker">
            Anf. 190 ANNIKA ECLUND (KD) replik:
          </note>
          <note>
            Herr talman! Inför valet 2014 lyfte Socialdemokraterna frågan
            om obligatoriskt gymnasium. De fick dock snart backa av praktiska
            skäl. Hur skulle man kunna tvinga myndiga personer att gå i skolan,
            och vilka skulle sanktionsmöjligheterna vara för den som inte
            gick till skolan?
          </note>
          <note>
            Snart insåg regeringen också att det saknades parlamentariskt
            stöd för obligatoriskt gymnasium. I stället tillsattes Gymnasieutredningen,
            som många av oss ingår i. Uppdraget till Gymnasieutredningen är
            att se över hur avhoppen kan minskas och genomströmningen ökas.
          </note>
          <note>
            Jag menar att det är svårt att tala om avhopp från gymnasiet
            utan att vidröra frågan om grundskolan. Ska man över huvud taget
            klara gymnasiet måste ju stödet sättas in där i första hand. Samtidigt
            har utbildningsminister Gustav Fridolin tillsatt en skolkommission
            för att höja kunskapsresultaten i skolan.
          </note>
          <note>
            Vad ser gymnasieministern som den största orsaken till att avhoppen
            är så stora? Kommer Skolkommissionens och Gymnasieutredningens
            slutsatser på något sätt att relatera till varandra när vi kommer
            fram till något slags resultat? Jag anser att de är nära förknippade
            med varandra.
          </note>
          <note type="speaker">
            Anf. 191 Statsrådet AIDA HADZIALIC (S) replik:
          </note>
          <note>
            Herr talman! Jag tackar Annika Eclund för frågorna.
          </note>
          <note>
            Låt mig börja med obligatoriet. Socialdemokraterna föreslog att
            obligatoriskt gymnasium skulle införas eftersom vi vet hur viktigt
            det är att alla elever fullföljer gymnasiet. Det är helt avgörande
            för deras chans er på arbetsmarknaden och i samhällslivet i övrigt.
            Nu har vi en situation där ungefär en femtedel av alla elever
            inte fullföljer sin skolgång. Det är väldigt många.
          </note>
          <note>
            Mot denna bakgrund föreslog vi ett obligatorium. Men efter valet
            insåg vi hur det parlamentariska läget såg ut i riksdagen, och
            vi är pragmatiska. Precis som utbildningsminister Gustav Fridolin
            sa vill vi hitta breda reformer som kan räcka under lång tid framöver
            och skapa en stabil grund för den svenska skolan. Då är jag inte
            beredd att föreslå en reform som skapar onödig turbulens.
          </note>
          <note>
            Jag har i stället tillsatt en utredning som ska titta på hur
            alla ska kunna fullfölja gymnasiet. Här ingår en parlamentarisk
            kommitté för att vi ska kunna samla oss över parti- och blockgränserna.
          </note>
          <note>
            Det finns många förklaringar till att elever inte fullföljer
            gymnasiet. Det handlar om lärarnas arbetssituation, att segregationen
            i skolan har ökat, att lärarna inte får rätt förutsättningar,
            att vi har haft en vinstjakt, att styrkedjan inte har fungerat
            med mera.
          </note>
          <note>
            Alla dessa delar attackerar regeringen nu för att vända på kunskapsresultaten
            och se till att alla skolor blir bra skolor.
          </note>
          <note type="speaker">
            Anf. 192 ANNIKA ECLUND (KD) replik:
          </note>
          <note>
            Herr talman! Låt mig fortsätta på det spåret och fråga gymnasieministern:
            Oberoende av det parlamentariska stödet, trodde Socialdemokraterna
            verkligen att det skulle gå att införa obligatoriskt gymnasium?
            Jag ser det som omöjligt. Vi är dock överens om att vilja öka
            genomströmningen och minska avhoppen från gymnasiet.
          </note>
          <note>
            Jag fick inget svar på min fråga. Ni har tillsatt en skolkommission
            och en gymnasieutredning som leds av olika partier. Hur kommer
            dessa att relatera till varandra när vi kommer till en slutsats?
          </note>
          <note>
            Låt mig också lyfta upp det som Michael Svensson lite grann tog
            åt sig äran av , kursbetyg. Många av oss i Gymnasieutredningen
            har tagit upp att detta kan vara en stor orsak till avhoppen.
            Om man inte klarar en kurs i årskurs 1 eller får ett dåligt betyg
            kan man redan vara utslagen, och detta betyg kommer med i avgångsbetyget.
            Det kan också spä på stressen i gymnasieskolan.
          </note>
          <note>
            Jag är medveten om att vi införde detta i Gy 2011. Men om det
            visar sig vara en stor orsak till avhoppen borde man titta på
            det. Det finns dock inte med i direktiven till Gymnasieutredningen.
            När vi lyfter upp detta säger man att detta bara kommer att beröras
            lite ytligt.
          </note>
          <note>
            Det skulle vara roligt att höra vad gymnasieministern tycker
            om detta.
          </note>
          <note type="speaker">
            Anf. 193 Statsrådet AIDA HADZIALIC (S) replik:
          </note>
          <note>
            Herr talman! Jag är helt övertygad om att de reformer och satsningar
            som regeringen gör i denna budget och ämnar göra framöver kommer
            att leda till att Sverige får en bättre skola och att genomströmningen
            blir bättre än i dag. Vi satsar på fler lärare och mindre skolklasser.
            Vi satsar på jämlikhet genom att skolor med de tuffaste förutsättningarna
            får mer resurser. Vi satsar på att höja lärarlönerna med mera.
            Allt detta utgör en viktig grund för att vår skola ska klara sig
            bättre framdeles.
          </note>
          <note>
            Det finns vissa grupper i skolan som behöver mer stöd. Vissa
            aspekter behöver få en mer djuplodande analys. Det är därför Gymnasieutredningen
            tittar specifikt på hur vi ska göra för att komma åt elever som
            kanske är mobbade, har funktionshinder eller av andra anledningar
            inte lyckas fullfölja sin studiegång. Vad behöver vi göra för
            att de ska ta sig genom skolan?
          </note>
          <note>
            Skolkommissionen har i uppdrag att titta på stora strukturella
            frågeställningar om styrkedjan, avregleringen med mera.
          </note>
          <note>
            Annika Eclund vet mycket väl att en regering kan genomföra flera
            olika utredningar och titta på olika frågor. I slutändan harmoniserar
            man dock allt. Man gör inget som kommer att spreta åt alla håll
            och kanter.
          </note>
          <note>
            Vi tittar nu på olika frågor, och vårt mål är självfallet att
            samla de olika idéerna och förslagen och sedan lägga fram enhetliga
            politiska produkter som ska göra den svenska skolan bättre.
          </note>
          <note type="speaker">
            Anf. 194 CHRISTER NYLANDER (L) replik:
          </note>
          <note>
            Herr talman! Fler ungdomar vill bli lärlingar. Över 8 300 går
            i lärlingsutbildning på gymnasiet, och det ökar från år till år.
            Det är mycket bra. Det innebär att fler får chans att klara gymnasiet
            och att fler får chans till ett jobb efteråt. Det innebär också
            att vi förbättrar matchningen på arbetsmarknaden på ett effektivt
            sätt.
          </note>
          <note>
            Man skulle kunna tro att ett arbetarparti tycker att lärlingar
            är en bra idé. Det lät nästan som att statsrådet tyckte att borgerligheten
            nedvärderar yrkesutbildning, men när det gäller lärlingar är det
            den rödgröna regering ­ en som nedvärderar.
          </note>
          <note>
            Och man fortsätter så. I budgeten sänker man ersättningen till
            lärlingar rätt avsevärt. Man tillsätter en gymnasieutredning med
            en inriktning som kommit att försvåra och nästan göra det omöjligt
            att gå en lärlingsinriktning.
          </note>
          <note>
            Min fråga till statsrådet är: Varför motarbetar ni lärlingar?
          </note>
          <note type="speaker">
            Anf. 195 Statsrådet AIDA HADZIALIC (S) replik:
          </note>
          <note>
            Herr talman! Christer Nylander! Jag tror att vi är överens om
            att yrkesprogrammen och yrkesutbildningarna rent generellt är
            viktiga och att lärlingsutbildningarna är en viktig del av yrkesprogrammen.
          </note>
          <note>
            Regeringen gör många satsningar i budgeten på att samverkan mellan
            skolan och arbetsmarknaden ska bli ännu bättre. Vi investerar
            i yrkescollege, vi vill införa branschskolor och vi vill även
            förstärka förutsättningarna för lärlingsutbildningarna, men vi
            vill göra det på rätt sätt.
          </note>
          <note>
            Anledningen till att vi har gjort en liten neddragning när det
            gäller lärlingsutbildningarna är att bara 7 000 av de 30 000 platser
            som var budgeterade användes förra året.
          </note>
          <note>
            Studier och utvärderingar som har tittat på effekten av anordnarbidraget
            har visat att det inte är något incitament för näringsidkare att
            ta emot lärlingar. Det som studier visar är att det är samverkan,
            god dialog och utbildade handledare som är det centrala för att
            fler näringsidkare och arbetsgivare ska vilja ta emot lärlingar.
          </note>
          <note>
            Därför lägger regeringen nu om anordnarbidraget så att de som
            har utbildade handledare premieras, för att på så vis stärka banden
            mellan lärlingsutbildningarna och de olika arbetsplatser där vi
            vill att eleverna ska verka.
          </note>
          <note>
            Jag tror att vi har samma ansats. Jag vill verkligen betona att
            jag tror på lärlingsformen, men jag vill att det ska ske på rätt
            sätt och att vi ska ge arbetsgivarna incitament att vilja ta emot
            elever så att vi tillsammans och i samverkan med arbetsmarknaden
            kan se till att fler elever kommer ut i arbete.
          </note>
          <note type="speaker">
            Anf. 196 CHRISTER NYLANDER (L) replik:
          </note>
          <note>
            Herr talman! Om regeringen tror att det är en bra idé med fler
            lärlingar och noterar att de som går lärlingsutbildning på ett
            år ökar från 7 000 till 8 000 är det svårt att förstå att man
            drar slutsatsen att man då ska göra det krångligare att bli lärling,
            ha mer teori, ha högskolebehörighet och sänka ersättningen. 10
            000 kronor per elev och år blir inga små summor, och så tror man
            att det ska innebära att fler blir lärlingar.
          </note>
          <note>
            Förmodligen blir det tvärtom färre som lockas att bli lärlingar
            om man gör det krångligare att vara det. Färre kommer att lockas
            att bli lärlingar om ersättningen för att bli det sänks. Det innebär
            förmodligen också att färre kommer att lyckas i gymnasiet, därför
            att lärlingsåret på yrkesutbildningarna ger eleverna en chans
            att komma väldigt nära arbetsmarknaden och få bra kontakt med
            en arbetsgivare. Många får säkert jobb där de har jobbat som lärlingar.
          </note>
          <note>
            Jag tycker att det är förvånande, herr talman, att regeringen
            väljer att göra det svårare för lärlingar i en tid när vi behöver
            göra det mycket lättare att bli lärling.
          </note>
          <note type="speaker">
            Anf. 197 Statsrådet AIDA HADZIALIC (S) replik:
          </note>
          <note>
            Herr talman! Regeringen satsar på att höja lönerna för yrkeslärarna.
            Utöver det lägger vi fram ett helt yrkesprogramspaket på 67 miljoner,
            som syftar till att fler lärare ska bli behöriga.
          </note>
          <note>
            Det handlar också om att samverkan mellan skolan och arbetsmarknaden
            ska bli ännu bättre, i olika former. Tillsammans med Svenskt Näringsliv
            och LO inför vi yrkesutbildningarnas år för att stärka statusen
            och attraktiviteten hos denna utbildningsform.
          </note>
          <note>
            Vi avsätter resurser för att förbättra studie- och yrkesvägledningen.
            Allt detta gör vi för att se till att yrkesprogrammen blir ett
            huvudalternativ för alla, inte bara ett säralternativ för vissa.
          </note>
          <note>
            Vi tror att vi behöver titta på högskolebehörigheten. Alldeles
            för många studier men också elever anger att den borttagna högskolebehörigheten
            är ett hinder för att de ska välja ett yr kesprogram och att många
            ser det som en återvändsgränd.
          </note>
          <note>
            Jag har i en kompromiss föreslagit att vi ska titta på om man
            kan göra så att högskolebehörigheten blir norm även för yrkesprogramseleverna
            och att elever som verkligen inte vill läsa dessa ämnen ska kunna
            välja bort de bitarna.
          </note>
          <note>
            Jag tror att det är en viktig psykologisk effekt och att det
            är viktigt för yrkesprogrammens kvalitet. Jag hoppas verkligen
            att vi på något sätt kan finna varandra över blockgränserna, för
            det verkar som om vi på båda håll tycker att yrkesprogrammen och
            yrkesutbildningarna är viktiga.
          </note>
          <note>
            Vi kanske kan lägga prestigen åt sidan och tänka: Vilken kompromiss
            kan de flesta ansluta sig till för att höja attraktiviteten hos
            dessa utbildningar?
          </note>
          <note type="speaker">
            Anf. 198 MICHAEL SVENSSON (M) replik:
          </note>
          <note>
            Herr talman! I sitt anförande stod statsrådet och pratade om
            drömmar, inte de egna drömmarna utan elevers drömmar.
          </note>
          <note>
            Förresten, nu när jag ser mina kollegor Ulrika Carlsson och Annika
            Eclund kanske jag ska be dem om ursäkt och rätta det jag sa i
            mitt anförande. Ni har kommit fram till samma sak som jag när
            det gäller ämnesbetygen. Nu är det sagt.
          </note>
          <note>
            Elever har drömmar om att komma vidare i livet från bland annat
            gymnasieskolan. Det är möjligt att jag har fel, men jag tror inte
            att det är rätt väg att gå att se till att alla får högskolebehörighet.
          </note>
          <note>
            Även om det snart är jul och vi ska vara vänliga och snälla mot
            var ­ andra skulle jag vilja säga att jag tror att det gamla,
            stolta arbetarpartiet Socialdemokraterna i högsta grad har medverkat
            till att dela upp gymnasie ­ eleverna i A- och B-elever genom
            att under många år hårt betona att alla måste bli akademiker och
            att alla måste kunna komma in på högskola eller universitet.
          </note>
          <note>
            Jag tror att det är fel väg, men vi kan säkert hitta någon bra
            kompromiss om detta. Jag har ett bra förslag som jag gärna ska
            presentera vid tillfälle.
          </note>
          <note>
            Jag pratade om att man måste popularisera utbildningarna och
            informera och förbereda eleverna mer, inte minst i högstadiet.
            Det finns också en del andra vägar. Jag tänker bland annat på
            YA-jobben.
          </note>
          <note>
            Många unga och utrikes födda jobbar exempelvis inom svensk handel.
            I dag, med det avtal som finns, måste man vara under 21 år och
            ha fullgjort handelsprogrammet, på en svensk gymnasieskola dessutom.
            Det är bara 26 stycken som har lyckats få jobb på det sättet.
          </note>
          <note>
            Jag tror att man måste luckra upp dessa regler för att bryta
            det nya utanförskapet. Hur ser statsrådet på det?
          </note>
          <note type="speaker">
            Anf. 199 Statsrådet AIDA HADZIALIC (S) replik:
          </note>
          <note>
            Herr talman! Jag måste säga att jag blir lite förvånad över resonemangen
            på den borgerliga kanten om högskolebehörigheten. Man vidhåller
            en linje som man, trots uppenbara fakta, ser inte håller.
          </note>
          <note>
            Elever väljer bort yrkesprogrammen för att de är så pass kloka
            att de inser att de vill ha valfrihet livet igenom. De inser också
            att arbetsmarknaden kommer att förändras och vill ha möjligheten
            att omkvalificera sig.
          </note>
          <note>
            Vi vet alla att framtidens ekonomi kommer att vara sådan att
            vi inte kommer att behöva byta jobb bara en eller två gånger.
            Man brukar prata om att min generation och de som är ännu yngre
            kommer att vara tvungna att byta jobb tio gånger under livstiden,
            och inte bara inom samma bransch utan mellan olika branscher.
            Då är det väldigt viktigt att ha ett utbildningssystem som gör
            att vi kan ställa om, och där är högskolebehörigheten viktig.
          </note>
          <note>
            Vad gäller YA-jobben och introduktionsavtalen vidhåller vi samma
            modell som gäller för stunden. Jag tycker att det är viktigt att
            vi håller i den svenska modellen och arbetsrätten och ser till
            att arbetsmarknaden framdeles håller en hög standard, för det
            har varit detta som på många sätt har byggt den svenska ekonomin
            så stark som den är.
          </note>
          <note type="speaker">
            Anf. 200 MICHAEL SVENSSON (M) replik:
          </note>
          <note>
            Herr talman! Vi delar alla en del av problembilden, att allt
            färre söker sig till yrkesprogrammen. Det är en internationell
            trend, och vi såg tydliga tecken på att den började 2008. Sedan
            kan man möjligtvis hävda att trenden förstärktes 2011 och 2012.
          </note>
          <note>
            Då är det klart problematiskt att statsrådets eget parti har
            företrädare som tillsammans – det ska jag vara ärlig och säga
            – med ett antal SYV:are i landet säger: Det är en stängd dörr
            att läsa yrkesprogrammen.
          </note>
          <note>
            Jag har själv två ungdomar i gymnasieskolan. De går i tvåan och
            trean i gymnasiet. Jag hänger med ganska hyggligt i debatten om
            vad som rör sig mellan gymnasieeleverna. Det är tråkigt när de
            får den här informa ­ tionen från vuxna människor som de litar
            på och som de kanske ser som sina förebilder: Det är ingen bra
            utbildning. Välj inte den!
          </note>
          <note>
            Det tycker jag är tråkigt. Jag tror att man måste förbättra och
            informera på ett helt annat sätt.
          </note>
          <note>
            Jag har några sekunder kvar av mitt anförande. Då tänkte jag
            ställa en fråga om komvux. Vi har lagt fram ett förslag om att
            höja fribeloppet, höja åldersgränsen och höja tilläggslånet för
            att fler ska kunna gå på komvux. Ingenting av detta har hörts
            från regeringen. Hur ser statsrådet på det?
          </note>
          <note>
            Anf. 201 Statsrådet AIDA HADZIALIC (S) replik :
          </note>
          <note>
            Herr talman! Vi har pratat rätt mycket om högskolebehörigheten,
            så jag tänker mig att vi låter den debatten fortsätta vid ett
            annat tillfälle.
          </note>
          <note>
            Jag går över till komvuxfrågan. Även i det avseendet har jag
            tyckt att den moderata argumentationen har varit märklig de senaste
            veckorna. Man har sagt att man vill införa rättighetsbaserad komvux.
            Man vill satsa på yrkesvux, det vill säga den yrkesinriktade vuxenutbildningen.
            Men ändå drar Moderaterna ned på vuxenutbildningen med 466 miljoner.
            Det är väldigt mycket pengar. Frågan blir självfallet: Hur ska
            man finansiera de olika reformer som man säger att man vill sjösätta?
            Platserna måste finansieras på något vis.
          </note>
          <note>
            När det kommer till studiefinansieringen anser jag att vi behöver
            ta ett rejält omtag. Vi behöver modernisera för att se till att
            studiefinansieringen speglar det moderna arbetslivet. Jag har
            redan inlett ett sådant arbete på Utbildningsdepartementet. Den
            rättighetsbaserade komvux som regering ­ en har föreslagit speglas
            också av att eleverna som väljer den utbildningsformen ska få
            rätt till studiefinansiering under tiden som de pluggar. Men jag
            tror att vi behöver göra än mer.
          </note>
          <note>
            Jag tycker, som sagt, att den moderata argumentationen är märklig.
            Man säger att man vill utveckla studiefinansieringen och göra
            det möjligt för fler att plugga. Men var är era platser, och hur
            ska ni finansiera dem? Det finns hål i ert budgetförslag.
          </note>
          <note>
            (Applåder)
          </note>
          <note type="speaker">
            Anf. 202 FREDRIK CHRISTENSSON (C):
          </note>
          <note>
            Herr talman! Det blir spännande att gå in i en debatt som har
            hållit på länge och som har handlat om många områden. Men i denna
            sena kväll ska vi övergå till att diskutera den högre utbildningen
            och forskningen. Jag kan bara beklaga att intresset bland Sverigedemokraterna
            för den frågan verkar saknas – de har lämnat debatten för länge
            sedan.
          </note>
          <note>
            D en högre utbildningen och forskningen är väldigt viktig för
            samhället och för individer na . Tillgång till högre utbildning
            behövs i hela landet, och utbildningen måste vara av god kvalitet
            för att kunna stärka människors möjligheter till både jobb och
            trygghet.
          </note>
          <note>
            Sverige har både utbildning och forskning av hög kvalitet i dag,
            men det kan bli bättre. Om Sverige ska hänga med i den internationella
            konkurrensen måste det till rejäla reformer för mer samverkan,
            ökad kvalitet och bättre konkurrens. Det behövs för att den högre
            utbildningen ska stå sig i framtiden. Det är också viktigt att
            få ett ökat fokus på att utbildningarna ska leda till jobb.
          </note>
          <note>
            Det finns i dag ett antal stora utmaningar kopplade till den
            högre utbildningen i Sverige som jag tycker att regeringen tyvärr
            väljer att blunda för. Vi ser att genomströmningstakten i den
            högre utbildningen är väldigt låg. Examensåldern är hög. Det är
            ett stort problem och ett stort slöseri med skattebetalarnas pengar
            men också med människors kompetens.
          </note>
          <note>
            Det är också ett stort problem att det lönar sig för dåligt med
            den högre utbildningen i Sverige. Många studenter, till exempel
            de som studerar till lärare och sjuksköterskor, riskerar att förlora
            i livsinkomst jämfört med om de skulle ha valt att arbeta direkt
            efter gymnasiet – det visar undersökningar. Detta sker redan i
            dag.
          </note>
          <note>
            Vi ser också att många utbildningar inte håller tillräckligt
            hög kvalitet. En undersökning från TCO visar att nästan hälften
            av alla studenter har mindre än nio timmar lärarledd undervisning
            på högskolan . En annan undersökning, från Svenskt Näringsliv,
            visar att mer än hälften av alla studenter anser att samverkan
            mellan deras utbildning och arbetslivet är för dålig. Detta visar
            på stora utmaningar men också på stora möjligheter och behov av
            reformer.
          </note>
          <note>
            Efter många år av utbyggnad av den högre utbildningen, av flera
            olika regeringar, finns det i dag ett starkt behov av att öka
            fokus på kvalitet. I stället väljer regeringen att bygga ut fler
            platser och dessutom ta bort det kvalitetsbaserade resursfördelningssystemet,
            som Alliansen införde. De väljer helt enkelt kvantitet i stället
            för kvalitet.
          </note>
          <note>
            Herr talman! Centerpartiet vill se en annan väg framåt. Vi vill
            underlätta för studenter att snabbare kunna läsa sin högre utbildning
            med ett mer flexibelt terminssystem. Det skulle gynna studenter.
            De skulle kunna få lägre studieskulder och slippa oroa sig för
            försörjningen under sommarmånaderna. Det gynnar också näringslivet,
            som snabbare kan få tag i relevant kompetens. Och det gynnar samhället,
            då människor snabbare kommer ut på arbetsmarknaden och kan få
            ett längre yrkesliv. Därmed blir det ökade skatteintäkter.
          </note>
          <note>
            Den rödgröna regeringen har lagt fram förslag om att kraftigt
            höja marginalskatterna i Sverige. Det kommer att leda till att
            det blir ännu mindre lönsamt för människor att vidareutbilda sig
            och läsa vidare på högre utbildning. Det kommer att bli svårare
            för lärosäten att rekrytera forskare och lärare från andra länder
            än vad det är i dag. Centerpartiet vill göra precis tvärtom. Vi
            vill sänka marginalskatterna och höja brytpunkten, så att det
            lönar sig bättre för människor att arbeta och att utbilda sig.
          </note>
          <note>
            Vi ser också ett stort behov av att utveckla resursfördelningssystemet
            för lärosätena, så att resurserna i större utsträckning fördelas
            efter kvalitet och samverkan med den regionala arbet smarknaden
            och inte bara basera s på antalet studenter. Vi är därför kritiska
            till att regeringen tog bort de incitament som fanns med det kvalitetsbaserade
            resursfördelningssystemet, som Alliansen och Centerpartiet införde.
            Även om det inte var optimalt fanns det ändå en inriktning på
            att premiera kvalitet för lärosätena.
          </note>
          <note>
            Vi ser från Centerpartiets sida ett stort behov av att studierna
            i större utsträckning kopplas till arbetsmarknaden, gärna med
            en stark regional samverkan. För det krävs det mer praktik. Det
            krävs att ett studentmedarbetarskapssystem införs och att man
            på sikt kan höja fribeloppet, så att det blir lättare för studenter
            att komma in på arbetsmarknaden under tiden som de studerar. Det
            är viktigt att vi får en högre utbildning som i större utsträckning
            leder till jobb.
          </note>
          <note>
            Herr talman! Låt mig säga några or d om forskning och innovationer.
            I dagens debatt kommer det kan ske inte att lyftas så mycket,
            m en det kommer att vara en stor fråga framför allt under kommande
            år. Jag tänker också på den proposition från regeringen som vi
            från många håll med spänning ser fram emot.
          </note>
          <note>
            Under Alliansens år ökade vi satsningarna på forskning och innovatio
            ­ ner. Det var rekordstora satsningar. Det har varit väldigt bra
            för att stärka forskning och innovationer i Sverige. Men samtidigt
            behövs det ännu mer fokus på kvalitet. V i behöver se till att
            vi får mer nytta för pengarna, så att vi kan få ut mer resultat
            i form av nya metoder, nya produkter, nya företag och nya jobb,
            som är så viktigt. Även i internationella utvärderingar av den
            svenska forskningspolitiken har man pekat på att Sverige skulle
            kunna få mer nytta för pengarna. Det ser vi som en väldigt viktig
            del i nför den kommande propositionen, att det blir mer samhällsnytta
            och möjlighet till kommersialiseringar.
          </note>
          <note>
            Herr talman! Centerpartiet ser ett stort behov av rejäla reformer
            inom den högre utbildningen men också inom forskningen. Det måste
            i större utsträckning vara så att högre utbildning ska leda till
            arbete och att kopplingen däremellan stärks. Utbildning ska leda
            till jobb. Då behöver vi ha ett starkt fokus på kvalitet. Det
            handlar om att de stora resurser som vi lägger på detta faktiskt
            ska leda till den nytta som vi kan kräva. Det är stora resurser
            som vi lägger på forskning, innovationer och den högre utbildningen.
          </note>
          <note>
            (Applåder)
          </note>
          <note>
            I detta anförande instämde Ulrika Carlsson i Skövde (C).
          </note>
          <note type="speaker">
            Anf. 203 LARRY SÖDER (KD):
          </note>
          <note>
            Herr talman! Visst är internationaliseringen spännande. Vi ser
            att världen blir allt mindre, och vi ser allt fler länder som
            tävlar om att vara bäst i klassen inom allt fler områden. Detta
            gäller även forskningen, där många länder ser en möjlighet till
            utveckling och nya områden för företag att byggas. Där företag
            startas, utvecklas och vågar satsa finns även tillväxten för landet.
          </note>
          <note>
            Enligt Storbritanniens vetenskapsakademi Royal Society publiceras
            numera var tionde forskningsartikel i världen av en kines. Även
            länder som Brasilien och Indien utmanar med medvetna forskningssatsningar.
            Detta resulterar enligt mitt sätt att se det i fler innovationer
            som har möjlighet att få fäste i dessa länder och i att allt fler
            framgångsrika företag skapas , vilket i förlängningen innebär
            allt fler jobb och en välfärd för dessa nationer.
          </note>
          <note>
            Denna utveckling borde sporra till exempel vårt land att satsa
            målmedvetet på forskning för att kunna möta konkurrensen. Eftersom
            Sverige är en kunskapsnation är utveckling av ny kunskap central
            för att Sverige ska vara konkurrenskraftigt.
          </note>
          <note>
            Vi lägger ungefär 2 procent av bruttonationalprodukten på forskning
            och utveckling, vilket ur historisk synvinkel är sakta dalande.
            Detta kan bland annat bero på att företag väljer att lägga sin
            a forskningsavdelningar någon annanstans än just i Sverige. Detta
            faktum är oroande i längden för oss som forskningsland. Givetvis
            är inte pengar allt, men ju mindre man lägger på forskning och
            utveckling , desto viktigare blir det att vi lägger pengarna på
            rätt forskning.
          </note>
          <note>
            En OECD-rapport som presenterades nyligen visar tyvärr att Sverige
            fortfarande halkar efter och att man gör samma bedömning som vi
            k ristdemokrater gör av läget. Sverige måste bli vassare inom
            få områden för att kunna hävda sig eftersom de medel som satsas
            inte räcker till allt. Bredden i svensk forskning är i dag stor,
            men spetsen kan bli ännu vassare.
          </note>
          <note>
            Kristdemokraterna vill att anslagen till tillväxtfrämjande forskning
            och innovationer prioriteras. Genom en tydlig nyttogörandeaspekt
            på anslagen till forskning kommer Sverige att kunna återta förlorad
            mark och bli världsledande inom forskning som Sverige traditionellt
            sett varit ledande inom. I spåren efter världsledande forskning
            inom vissa områden skapas företag som kan växa och frodas och
            skapa jobb och tillväxt så att vi kan behålla den välfärd vi vill
            ha i Sverige . Detta vet vi sedan tidigare.
          </note>
          <note>
            Eftersom Sverige är ett litet land med begränsade resurser har
            vi inte råd att enbart fördela resurserna jämnt till högskola
            och forskning. Den högre utbildningens viktigaste uppgift är att
            förmedla kunskap. För att möjliggöra detta krävs kompetenta högskolelärare
            och forskare, en stimulerande arbetsmiljö samt studiesocial trygghet.
          </note>
          <note>
            Kristdemokratisk högskolepolitik har därför sin grund i kunskap,
            kvalitet, valfrihet och trygghet. Studenten ska stå i centrum
            för utbildning och bildning.
          </note>
          <note>
            Eftersom Sverige är en kunskapsnation är utveckling av ny kunskap
            central för att Sverige ska vara konkurrenskraftigt. Detta säkerställer
            välfärden på längre sikt. Den högre utbildningen och forskningen
            måste tillvarata intresserade talanger för att hålla Sverige konkurrenskraftigt.
            Därför behöver det finnas möjligheter att studera eller forska
            oavsett om man är nybliven student eller ensamstående tvåbarnsförälder.
          </note>
          <note>
            Kristdemokraterna anser att universiteten ska ha ett brett utbildningsutbud
            och huvuddelen av forskningsmiljöerna. Högskolorna ska ha ett
            smalare och vassare utbud av grundutbildning, en bra forskningsanknytning
            i samarbete med universitet samt bedriva statsfinansierad forskning,
            där man är nationellt eller till och med internationellt ledande.
          </note>
          <note>
            I tider när många söker sig till vårt land bör vi bli betydligt
            bättre på att ta till vara de kunskaper som de bär med sig hit.
            Vägen till integration bör i större utsträckning än i dag gå via
            universiteten. För att det ska vara möjligt måste valideringen
            av utländska betyg och meriter förbättras. Att ta till vara de
            kunskaper som de nyanlända har med sig bidrar till en ökad tillväxt
            i vårt land. Det är bra för den enskilde och bra för Sverige som
            nation.
          </note>
          <note>
            Hur framtiden ser ut har vi möjligtvis en aning om men ingen
            exakt karta över . Det vi vet om är de resurser vi har att tillgå,
            till exempel studenter som har en iver att lära sig och ta reda
            på nya saker. Vi har bra lärosäten som på något område har sin
            spets. Vi har nyanlända som bär med sig kunskaper till vårt land
            som i en del fall kan passa in i det vi har brist på.
          </note>
          <note>
            Allt handlar om att optimera våra resurser på bästa sätt för
            att skapa oss en god framtid – en framtid som vi själva skapar
            som en ledande forskningsnation och där vi tar till vara det som
            kommer av detta.
          </note>
          <note>
            (Applåder)
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 204 THOMAS STRAND (S):
          </note>
          <note>
            Herr talman! Vi vet att många vill studera på högskolan, och
            vi vet också att behovet av högskoleutbildade ökar på arbetsmarknaden.
            Därför måste politiken ha höga ambitioner. Därför behöver vi helt
            enkelt ha fler platser på högskolor och universitet. Därför är
            det viktigt att bygga ut högskolan med ungefär 14 600 helårsplatser
            fram till 2019. Under 2016 handlar det om ytterligare 2 900 nya
            helårsplatser.
          </note>
          <note>
            Utbyggnaden riktas mot specifika utbildningar dels inom utbildningssektorn,
            dels inom hälso- och sjukvården. Vi som sitter i utbildningsutskottet
            vet hur viktigt och angeläget det är att vi utbildar fler lärare
            för att möta den stora lärarbrist som kommer under kommande år
            och som vi får rapporter om ganska ofta.
          </note>
          <note>
            Det räcker dock inte enbart med fler platser. Det krävs också
            att man har höga ambitioner för utbildningarnas kvalitet. Därför
            innehöll vårändringsbudgeten 125 miljoner kronor för att öka kvaliteten.
            Satsningen tog framför allt sikte på humaniora och samhällsvetenskap
            samt lärar- och förskollärarutbildningar.
          </note>
          <note>
            Denna satsning fortsätter i budgeten för 2016 och under åren
            därefter. Det är väldigt viktigt att vi får en ökad satsning på
            kvaliteten, och det är bra att kunna säga det till Centerpartiet
            , som i sitt särskilda yttrande avvisar denna kvalitetshöjning.
            Vi svarar upp mot kvaliteten , och vi har pengar för det också.
            Vi inte bara pratar om det.
          </note>
          <note>
            Många personer kommer i dag till Sverige med en högskoleutbildning.
            Dessa personer behöver ofta gå en kompletterande utbildning för
            att kunna få ett jobb på arbetsmarknaden. Därför är det väldigt
            viktigt att vi också satsar pengar på att ha en kompletterande
            utbildning för de personer som kommer från andra länder med en
            högskoleutbildning så att de får ett jobb. Det är en viktig satsning
            i den budget som vi nu presenterar.
          </note>
          <note>
            Jag vill också omnämna två andra viktiga budgetsatsningar. Den
            ena innefattar stöd till universitet och högskolor i deras arbete
            med jämställdhetsintegrering. Den andra ger resursstöd till lärosätena
            att utveckla en mer effektiv validering.
          </note>
          <note>
            Detta är två viktiga profilfrågor för regeringen, och det är
            angelägna satsningar för att utveckla jämställdheten inom akademin
            och att möjliggöra mer effektiva studievägar för de m som vill
            studera på en högskola.
          </note>
          <note>
            Herr talman! Jag vill också övergripande beröra forskningsbudgeten.
            Vi ska först notera att den proposition som lämnades på hösten
            2012 fortfarande styr mycket av satsningarna. I enlighet med den
            proposition som lämnades då ökar nu de statliga anslagen för forskning
            och innovation med totalt 940 miljoner kronor under 2016.
          </note>
          <note>
            Nästa forskningspolitiska proposition kommer om ungefär tio månader,
            och då får vi chans att mer ingående prata forskning och innovation
            kopplat till högskoleutbildningen. Men redan nu anger regeringen
            att vi ska tänka längre framåt och ta ut horisonten i ett tioårsperspektiv.
          </note>
          <note>
            I regeringsförklaringen har regeringen sagt att det finns några
            saker som redan nu är viktiga att annonsera. Det handlar om att
            andelen kvinnliga professorer ska öka, att forskningsanslagen
            ska fördelas mer jämställt, att basanslagen för forskning ska
            prioriteras upp och att unga forskares villkor förbättras.
          </note>
          <note>
            Av de 940 miljoner kronor som nu satsas på forskning under 2016
            för ­ delas 300 miljoner kronor till lärosätena i enlighet med
            vad som sagts tidi ­ gare i propositionen från 2012. Det sker
            en liten nyordning i fördelningen. Lärosätena delas in i tre grupper
            – högskolor, de fyra nya universiteten och övriga universitet.
            Det görs därför att vi ska stödja även högskolor och de fyra nya
            universiteten med forskningsmedel.
          </note>
          <note>
            Vi har kritiserat den tidigare regeringen för att systemet inte
            har varit fullt ut rättvist. Nu får vi en rättvis fördelning där
            det ges mer pengar till forskning för högskolor och universitet.
            Det är vad som svarar mot vad Centern och några andra har sagt
            om högskolor och forskning i hela landet.
          </note>
          <note>
            I vår budget fullföljer vi satsningen på samverkan mellan akademi,
            näringsliv, institut och offentlig sektor vad gäller samverkan,
            viktiga pro ­ gram och forskningsprojekt för samhället. Det är
            viktigt. Vi fortsätter ock ­ så satsningen på Sci Life Lab, ESS
            och Max IV.
          </note>
          <note>
            Herr talman! Jag är glad över att få stå här i dag och berätta
            för er om en budget till högre utbildning och forskning som man
            kan vara stolt över. Budgeten har höga ambitioner. Den budget
            vi lämnar fram svarar på många frågor som Centern och KD har ställt
            i debatten.
          </note>
          <note>
            Jag yrkar bifall till förslaget i betänkandet, särskilt avsnittet
            om högre utbildning och forskning. Jag önskar god jul till herr
            talmannen och till alla som sitter i kammaren i dag.
          </note>
          <note>
            (Applåder)
          </note>
          <note type="speaker">
            Anf. 205 FREDRIK CHRISTENSSON (C) replik:
          </note>
          <note>
            Herr talman! Jag kunde inte motstå frestelsen att begära replik
            på Thomas Strand. I avsaknad av ministern håller jag till godo
            med dig, Thomas, och det gör jag gärna . Det ska bli intressant
            att diskutera frågor om högre utbildning med dig under kommande
            år.
          </note>
          <note>
            Jag reagerade när du talade om de småduttsatsningar ni gör inom
            den högre utbildningen. Samtidigt höjer ni skatterna på just arbete
            kopplat till förändrat jobbskatteavdrag och även skiktgränsen
            för statlig inkomstskatt. När skatten på arbete höjs med 4,3 miljarder
            drabbas framför allt de människor som har utbildat sig eller vill
            utbilda sig i framtiden. Utöver detta föreslås ännu fler skattehöjningar
            i regeringens politik för jobb och företagande som kommer att
            göra det svårare att etablera sig på arbetsmarknaden eftersom
            det blir dyrare att anställa.
          </note>
          <note>
            Vad ser Thomas Strand i utbildningspremierna? Undersökningar
            från bland annat OECD pekar på att det inte lönar sig att utbilda
            sig i Sverige. Med ännu högre marginalskatter och när det blir
            ännu dyrare att anställa kommer det att bli ännu sämre avkastning
            för de studenter som faktiskt väljer att vidareutbilda sig. Hur
            ser Thomas Strand på detta? Vad har regeringen för synpunkter
            på att få mer avkastning på sina studier?
          </note>
          <note>
            Jag skulle vilja ta upp frågan om resursfördelningssystemet.
            Jag vet att både vi och Socialdemokraterna har stått upp för att
            få fram ett mer flexibelt terminssystem. Det var något som utlovades
            bland annat i valrörelsen. Jag vill gärna höra hur arbetet går
            för regeringen med att få fram ett treterminssystem. När kan vi
            förvänta oss att se förslag på riksdagens bord?
          </note>
          <note type="speaker">
            Anf. 206 THOMAS STRAND (S) replik:
          </note>
          <note>
            Herr talman! Jag vet inte om jag klarar att svara på alla frågor
            i min första replik. Jag får se hur långt jag hinner.
          </note>
          <note>
            Det är inga småduttar i budgeten, vill jag påstå. Bland annat
            fullföljer vi satsningen på 940 miljoner till forskningen som
            propositionen från 2012 angav. Det är inte småsummor.
          </note>
          <note>
            Vi satsar på att bygga ut högskolan och även ha kvalitetspengar.
            Om vi lägger ihop kvalitetspengarna blir det 875 miljoner. Det
            är inga småsummor vi satsar på hög utbildning och forskning.
          </note>
          <note>
            Fredrik Christensson nämnde OECD-rapporten. Den var intressant.
            Vi kan inte diskutera den till fullo i dag, men i rapporten framgår
            att den satsning som den borgerliga regeringen gjorde med medel
            till forskning, som jag tycker var bra, har gett för låg utväxling.
            Det har inte hänt så mycket med de pengarna. Ni vet att det ligger
            17 miljarder som inte används i en påse någonstans för att delas
            ut på en del universitet. Vi kan diskutera hur det blir effekt
            på de satsningar som görs.
          </note>
          <note>
            Resursfördelningssystemet kopplat till tre terminer är inget
            förslag som vi har fört fram. Det är en fråga som har diskuterats,
            men vi får återkomma i en dialog i den frågan. Det viktiga nu
            är att få fler platser så att fler kan studera och att det blir
            mer pengar för att få bra kvalitet.
          </note>
          <note type="speaker">
            Anf. 207 FREDRIK CHRISTENSSON (C) replik:
          </note>
          <note>
            Herr talman! Jag ska börja med ett förtydligande. Jag börjar
            med utbildningspremien för att det ska löna sig att utbilda sig.
            Jag fick tyvärr inget svar från Thomas Strand i frågan om hur
            det ska bli mer lönsamt att utbilda sig i Sverige när skatterna
            på arbete höjs med 4,3 miljarder. Hur tror Thomas Strand att skatten
            kommer att påverka människors vilja att utbilda sig?
          </note>
          <note>
            När det gäller forskning delar jag Thomas Strand s syn att det
            var rätt med de pengar som Alliansen tilldelade, men vi måste
            inför kommande år se över så att vi kan få ut mer ”pang” för pengarna.
          </note>
          <note>
            De duttsatsningar som jag nämnde handlar om kvalitetssatsningarna.
            I det stora hela är det fråga om ytterst lite. Alliansen satsade
            under sina år mycket på kvalitet, men vi i Centerpartiet ser just
            nu ett stort behov av att göra om hela resursfördelningssystemet
            så att det på ett bättre sätt speglar kvalitet med koppling till
            den regionala arbetsmarknaden, samverkan med andra aktörer och
            att få lärartid. Vi ser ett stort problem. Regeringen har i stället
            gjort en tillfällig satsning så att det råder osäkerhet på lärosätena
            om de ska nyttja pengarna eller om de kommer att finnas kvar vid
            senare tillfälle eller inte.
          </note>
          <note>
            Det kvarstår frågor om hur utbildningspremier ska löna sig. Under
            de 22 sekunder talartid jag har kvar vill jag ta upp att det måste
            finnas en diskussion i Sverige om den högre utbildningen. Hur
            ska vi få ut mer ”pang” för pengarna? Jag tror inte att fler platser
            är det helt avgörande. Det handlar om att stärka kvaliteten så
            att de människor som sedan lämnar högskolan och kommer ut på arbetsmarknaden
            har de förutsättningar som krävs så att de kan fortsätta i de
            yrken de har utbildat sig till och även kan få möjlighet till
            omskolning.
          </note>
          <note type="speaker">
            Anf. 208 THOMAS STRAND (S) replik:
          </note>
          <note>
            Herr talman! Under de åtta år som den borgerliga regeringen satt
            vid makten, vilken fråga som än dök upp och vilka problem som
            än fanns i samhället, var det ett svar som återkom, nämligen att
            sänka skatten. Det gjorde ni också.
          </note>
          <note>
            De som fick de största skattesänkningarna var sådana som Fredrik
            Christensson och jag som tjänar bra. De fick mest pengar i plånboken.
          </note>
          <note>
            Socialdemokraterna och Miljöpartiet i regeringen säger att vi
            ska ha ett skattesystem som kan bära vår välfärd. Det är viktigt
            att vi även kan öka skatten för dem som tjänar mer. Det är solidariskt
            och rättvist. Det är inte något att skämmas över. Många svenskar
            tycker att det är rimligt att när man tjänar bra kan man betala
            mer till vår välfärd. Det är viktigt.
          </note>
          <note>
            För att kunna satsa på skola, högre utbildning och forskning
            är det viktig t att det finns ett skattesystem som tar in pengar.
          </note>
          <note>
            Sedan var det frågan om kvalitetspengar. Centerpartiet avvisar
            en utbyggnad av högskolan, trots att arbetsmarknaden vill ha fler
            högskoleutbildade och att fler vill studera. Ni avvisar också
            de kvalitetssatsningar som vi nu rullar ut. Det är märkligt.
          </note>
          <note>
            Att få mer resultat av de satsningar som görs är en fråga som
            vi alla brottas med. Vi får studera OECD-rapporten noga för att
            se hur vi ska använda våra forskningspengar på ett klokt sätt.
            Det kommer vi tillbaka till i propositionen som har kommit i höst.
          </note>
          <note>
            När det gäller högre utbildning tror jag att frågan om styrning
            och ledning är väldigt viktig. Just nu har vi en utredning av
            Kåre Bremer som ska remissbehandlas. Den gäller en väldigt viktig
            fråga: det akademiska ledarskapet kopplat till det kollegiala
            beslutsfattandet. Hur ska vi få våra lärosäten att fungera bättre
            vad gäller ledning och styrning?
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            § 13 Försvar och samhällets krisberedskap
          </note>
          <note>
            Försvarsutskottets betänkande 2015/16:FöU1
          </note>
          <note>
            Utgiftsområde 6 Försvar och samhällets krisberedskap (prop. 2015/16:1
            delvis)
          </note>
          <note>
            föredrogs.
          </note>
          <note type="speaker">
            Anf. 209 ALLAN WIDMAN (L):
          </note>
          <note>
            Herr talman! Politiska statement s brukar vara en färskvara,
            åtminstone i modern politik. Likväl är det nästan på dagen tio
            år sedan jag stod i den här kammaren och konstaterade att Socialdemokraterna
            slår vakt om Sveriges militära alliansfrihet men i grunden inte
            är beredda att betala för den. På den här punkten är det inte
            mycket som har hänt det senaste decenniet.
          </note>
          <note>
            Nu invänder kanske någon att det här måste ändras på grund av
            den så kallade försvarsuppgörelse som ingicks strax före sommaren.
            Den har beskrivits som en vändpunkt, som början på någonting nytt.
            Försvarsministern framhåller i debattartiklar att den egentligen
            innebär 17 miljarder extra till försvaret de kommande fem åren.
            I Dagens Nyheter gav han uttryck för att den satsning som försvarsuppgörelsen
            innebar i grunden skulle bli en oerhörd satsning på det svenska
            försvaret.
          </note>
          <note>
            Jag har nu låtit riksdagens utredningstjänst titta på hur försvarets
            andel av bnp påverkas av försvarsuppgörelsen. Det är helt naturligt
            att försvarsministern vill gå till historien som den som vände
            utvecklingen för det militära försvaret i Sverige. Men siffrorna
            från riksdagens utredningstjänst visar att uppgörelsen och dess
            ekonomiska förutsättningar spräcker den så kallade enprocentsvallen
            inom två år. År 2018 kommer försvarets andel av Sveriges bnp att
            uppgå till 0,98 procent.
          </note>
          <note>
            Man kan nu fråga sig om det är intellektuellt hederligt att göra
            sådana här jämförelser. Är det intressant hur stor procentandel
            försvaret får av vår samlade ekonomi? Jag kan hålla med om att
            man kan anföra intellektuella invändningar. Men samtidigt måste
            vi acceptera att det är just på det här sättet som länder i gemen
            mäter sina försvarsansträngningar. Jag är redan nu beredd att
            villigt erkänna att Liberalernas ekonomiska ramar för försvaret,
            ehuru högre, inte gör så väldigt stor skillnad. Men vi håller
            oss i alla fall på rätt sida om den så kallade enprocentsspärren.
          </note>
          <note>
            Herr talman! Jag är glad över att mitt parti under höstens landsmöte
            ställde sig bakom ambitionen att försvarsutgifterna på sikt måste
            upp till minst 2 procent av bnp. Min tolkning är att det betyder
            att för varje nytt försvarsbeslut som Liberalerna medverkar till
            måste glappet mellan den nivå där Sverige nu befinner sig och
            de 2 procenten minska.
          </note>
          <note>
            I dag har regeringen avslöjat vilket bidrag Sverige ger till
            Frankrike med anledning av detta lands begäran om hjälp i enlighet
            med Lissabonfördraget. Innehållet i vårt bidrag är två stabsofficerare
            till Minusma samt flygtid med det strategiska transportflyget
            2016 och 2017, även med det taktiska transportflyget. Den här
            satsn ingen hamnar på drygt 40 miljon er kronor som mest, men
            den kan också hamna på drygt 20 miljon er.
          </note>
          <note>
            För ett par dagar sedan uttalade försvarsminister Peter Hultqvist
            bland annat i Svenska Dagbladet att det skulle finnas ”militär
            substans” i Sveriges bidrag. Det är naturligt för mig, herr talman,
            att nu ställa frågan till försvarsministern om han är nöjd med
            det resultat som regeringen framförhandlat och erbjuder Frankrike.
          </note>
          <note>
            Herr talman! Sedan försvarsbeslutet 2004 har det hetat att stödet
            till det civila samhället inte får vara dimensionerande för Försvarsmakten.
            Man kan fundera på vad detta egentligen innebär. Jag fick en aha-upplevelse
            när jag förra sommaren strax efter branden i Västmanland besökte
            heli ­ kopterförbandet i Kallax i Luleå. Då fick jag klart för
            mig att man på heli ­ kopterförbandet visste att man varje sommar
            skulle ut och släcka skogs ­ bränder och att man skulle bli inkallad
            till detta av räddningsledaren. Men just beroende på att man inte
            fick dimensionera sig för den här uppgiften kunde man inte planera
            semestern för helikopterförarna, utan alla skulle låtsas som att
            man inte skulle släcka skogsbränder. När sedan en skogs ­ brand
            uppstod skulle folk ryckas in från semestrarna. Det här är naturligt
            ­ vis en lätt orimlig tolkning av regeln att Försvarsmakten inte
            får dimensio ­ neras efter stödet till det civila samhället.
          </note>
          <note>
            Jag är glad, herr talman, att det är många partier som ställer
            sig bakom reservation nr 8, som handlar om att se över de här
            förhållandena. Därför avslutar jag mitt anförande genom att yrka
            bifall till just reservation nr 8.
          </note>
          <note type="speaker">
            Anf. 210 ÅSA LINDESTAM (S) replik:
          </note>
          <note>
            Herr talman! Jag kunde inte låta bli att begära replik på Liberalerna
            i frågan om 2 procent, som jag tycker är jätteintressant att resonera
            om. Vi vet att det finns organisationer som önskar att all försvarsmakt
            ska ligga på 2 procent av bnp. Så länge Allan Widman fanns kvar
            i Försvarsberedningen trodde vi nog alla att vi skulle höja bnp-procenten
            för Sveriges försvar.
          </note>
          <note>
            Nu har Sverige börjat gå mycket bättre, och då sjunker också
            andelen av bnp för försvaret. Vi har ett land österut som går
            mycket sämre, och eftersom de behåller sina försvarsutgifter ökar
            försvarets andel av bnp. Det här alltså egentligen ett väldigt
            luddigt tal att resonera om.
          </note>
          <note>
            Frågan är vad man kan få för pengarna och vilken kraft man kan
            få. Vi har haft betydligt högre siffror tidigare i ett försvar
            som varken Allan Widman eller jag var inblandad i. Det kunde komma
            en massa soldater på plats, men efter en väldigt lång tid. I dag
            har vi ett snabbt förband som kan komma otroligt fort jämfört
            med tidigare, och det är faktiskt snabbheten som är avgörande
            när det gäller hur vi ska kunna möta ett motstånd från något annat
            land. Jag tror absolut att det är mer nödvändigt.
          </note>
          <note>
            Nu vet jag att det finns andra mått som man kan titta på när
            det gäller försvaret. Jag undrar om Allan Widman har funderat
            vidare på det här. Är de 2 procenten det enda som vi kan diskutera
            i den här kammaren, det enda avgörande mått som vi kan ha? Om
            nu Sverige kommer att gå ännu bättre kommer den här andelen att
            sjunka lite till, även om vi har lagt till pengar. Jag skulle
            vilja ha svar på den frågan.
          </note>
          <note type="speaker">
            Anf. 211 ALLAN WIDMAN (L) replik:
          </note>
          <note>
            Herr talman! Åsa Lindestam säger att det är ett luddigt mått
            jag uppehåller mig vid i mitt anförande. Jag skulle inte vilja
            kalla det luddigt. Det är utomordentligt klart. Möjligen är det
            trubbigt. Det ger inte svar på alla frågor i sammanhanget. Jag
            erkände ju villigt att man kan ha invändningar mot detta. Men
            det förhindrar inte, herr talman, att det är på det här sättet
            man mäter, oavsett om vi gillar det eller inte.
          </note>
          <note>
            Nu frågar Åsa Lindestam om vi bara ska prata om 2 procent. Jag
            tror, herr talman, att det tyvärr kommer att ta minst ett decennium
            innan den här kammaren kan närma sig en diskussion om 2 procent
            av bnp till försvaret.
          </note>
          <note>
            Nato har en rekommendation om 2 procent. Det är viktigt för Liberalerna
            som förespråkare av ett svenskt Natomedlemskap att av trovärdighetsskäl
            förhålla sig till 2 procent. Det kanske även andra partier borde
            fundera över. Det är en alldeles för låg andel av bnp, och vi
            borde med rätt snabba steg åtminstone närma oss det som är snittet
            för europeiska medlemsstater i Nato, ungefär 1,5 procent.
          </note>
          <note>
            Åsa Lindestam säger också att man måste titta på kostnadseffektiviteten.
            FOI, Försvarets forskningsinstitut, har gjort flera sådana studier.
            I första hand har de undersökt hur mycket ” pang ” för pengarna
            vi får i Sverige jämfört med länder som Danmark och Finland. Tyvärr
            utfaller inte de jämförelserna heller till vår fördel, snarare
            tvärtom.
          </note>
          <note>
            En gång i tiden kunde man se förband på övning ute i skogen.
            Det har Åsa Lindestam helt rätt i. Även om det var mobiliserade
            förband, herr talman, var det i vart fall regelrätta förband med
            förläggningar, poster, sambandstält och annat. I dag möts man
            mest av demonstratorförband och människor klädda i civila kläder.
            Jag tycker inte att utvecklingen gått åt rätt håll.
          </note>
          <note type="speaker">
            Anf. 212 ÅSA LINDESTAM (S) replik:
          </note>
          <note>
            Herr talman! Tack, Allan Widman, för svaret! Det var mycket intressant
            att höra.
          </note>
          <note>
            År 2013 reste vi tillsammans med Försvarsberedningen bland annat
            till Danmark. I det läget sa danskarna till oss att de inte ville
            samarbeta med oss, för de har ju Nato. De sa sig vara helt överens
            med Nato och hade inget behov av Sverige.
          </note>
          <note>
            Därefter har omvärlden förändrats kraftigt. Det händer mycket
            saker just nu. Då funderar vi över vår operativa förmåga, som
            åtminstone vi fem som är kvar i försvarsuppgörelsen lägger stor
            kraft på. Den operativa förmågan är helt nödvändig. Det är den
            vi ska satsa på, och den är mätbar.
          </note>
          <note>
            Vi har även en mängd andra mätbara saker som vi kommer att använda
            oss av framöver för att se hur pass bra vi är och för att också
            förbättra oss. Jag tror fortfarande att Sverige kommer att gå
            än bättre. Vi ser att arbetslösheten sjunker och att bnp ökar
            för Sveriges räkning. Det kommer att innebära att försvarets andel
            av bnp sänks i förhållande till helheten.
          </note>
          <note>
            Det finns alltså andra saker som vi skulle kunna förhålla oss
            till och andra delar som kanske är bättre. Nu vill Danmark helt
            plötsligt jobba med oss. Många länder vill jobba med oss. Det
            har vi hört tidigare i dag. Samarbete är A och O just nu, och
            då handlar det om bilaterala samarbeten som vi kan ha med Danmark,
            Finland, Norge, Polen, Baltikum, USA. För närvarande ökar en mängd
            samarbeten som vi fem partier som är kvar i uppgörelsen ska reda
            ut. Det finns en utredare som jobbar med det.
          </note>
          <note>
            Finns det då inte några andra mått att mäta med än det trubbiga
            målet om 2 procent?
          </note>
          <note type="speaker">
            Anf. 213 ALLAN WIDMAN (L) replik:
          </note>
          <note>
            Herr talman! Sett i relation till de nordiska ländernas ekonomier
            är Sverige det land, bortsett från Island, som nu har avgjort
            lägst andel av bnp till försvaret. Det är inget gott betyg. Det
            är ingenting som stärker trovärdigheten när Sverige agerar på
            det säkerhetspolitiska området.
          </note>
          <note>
            Åsa Lindestam, och även försvarsministern, brukar ägna mycket
            tid åt att räkna upp Sveriges alla olika samarbeten, såväl multilaterala
            som bilaterala. Och visst är samarbete bra, men det är viktigt
            att komma ihåg , Åsa Lindestam , att samarbeten som förutsätts
            upphöra i händelse av krig inte är några försvarssamarbeten. De
            är i bästa fall förvaltningssamarbeten. De kan på marginalen,
            som en utredare framhöll förra hösten, innebära fördelar på ett
            ekonomiskt plan, men de säkerhetspolitiska effekterna av sådana
            samarbeten som upphör i händelse av krig är naturligtvis mycket
            begränsade.
          </note>
          <note>
            Sedan säger Åsa Lindestam att de fem partier som är kvar i försvarsgruppen
            kommer att noga följa upp försvarsuppgörelsen, se till att det
            blir kostnadseffektivitet och att vi når alla de ambitioner som
            vi ställt upp.
          </note>
          <note>
            Herr talman! Jag har sett fyra försvarsbeslut inifrån den här
            kammaren. Inte någon gång har alla de förväntningar och ambitioner
            som man haft kunnat infrias. Jag hoppas naturligtvis att det blir
            annorlunda den här gången, men jag har ett litet naggande tvivel
            någonstans i bakhuvudet.
          </note>
          <note>
            Nu har Åsa Lindestam inte möjlighet att svara, men det kommer
            ju fler tillfällen längre fram i debatten, och jag vill därför
            fråga avslutningsvis, herr talman: Är Socialdemokraterna helt
            övertygade om att det fortfarande är fem partier i försvarsgruppen?
          </note>
          <note type="speaker">
            Anf. 214 HANS WALLMARK (M):
          </note>
          <note>
            Herr talman! Låt oss i denna utgiftsdebatt se tillbaka på ett
            händelserikt år. 2015 inleddes med försvarssamtal i Sälen tidigt
            i januari. Det var kan ­ ske inte en helt lyckad start trots en
            minnesvärd episod med försvarsminister Peter Hultqvist ångande
            fram i korridoren på högfjällshotellet med Expressenjournalister
            efter sig. Nu slutade det ändå förhållandevis väl med en relativt
            bred försvar suppgörelse fem partier emellan och beslut i kammaren
            om mer pengar, vilket har beskrivits av Försvarsmakten som ett
            trendbrott.
          </note>
          <note>
            Tyvärr slutar inte året lika framgångsrikt , då regeringen i
            dag har misslyckats med en bred överenskommelse som svar på Frankrikes
            begäran i enlighet med Lissabonfördraget om stöd och hjälp. Denna
            begäran ges ett alltför otillräckligt svar, och jag beklagar det.
          </note>
          <note>
            Herr talman! Låt oss se ytterligare lite längre bakåt i tiden.
            Det är snart två år sedan den ryska illegala annekteringen av
            Krim, något som i grunden förändrat och försämrat europeisk säkerhetspolitik
            sådan vi kommit att känna den sedan lång tid tillbaka.
          </note>
          <note>
            Ryssland har faktiskt varit berett att använda militära medel
            för att annektera en del av ett annat självständigt land, Ukraina.
            Det var något som få bedömare kunde förutse. Låt oss påminna varandra
            om en viktig sak: Det handlar inte om den så kallade krisen i
            Ukraina. Det är Ukraina som utsätts för angrepp och provokationer.
          </note>
          <note>
            Den ryska krigföringen i Ukraina har riktat fokus mot att moderna
            kon ­ flikter mellan stater inte behöver handla om reguljära militära
            styrkor som strider mot varandra. Det kan också vara fråga om
            att sprida desinforma ­ tion för att därmed försvaga motståndaren,
            använda specialförband för att stödja separatister eller att nyttja
            ekonomiska påtryckningsmedel.
          </note>
          <note>
            Vi står inför möjligheten av ett skymningsland mellan krig och
            fred där civila och militära verktyg används på ett integrerat
            sätt, vilket ställer höga krav på ett lands samlade försvarsförmåga.
            Låt oss kalla det vi ser Maskirovka 2.0.
          </note>
          <note>
            I en nyligen släppt rapport från Totalförsvarets forskningsinstitut,
            FOI, beskrivs hur Ryssland även stärker sin konventionella militära
            förmåga och förmår mobilisera stora delar av det civila samhället
            för att stödja krigsmakten. Georgienkriget 2008 blev startpunkten
            för en omfattande rysk försvarsreform där stora resurser satsats
            på modernisering men där även kvantitet är en viktig faktor.
          </note>
          <note>
            Ryssland genomför stora övningar där upp till 150 000 soldater
            och sjömän deltar, understödda av civila myndigheter och funktioner.
            Det gör att Ryssland nu har en väl utvecklad förmåga att utkämpa
            konventionella konflikter i alla geografiska riktningar.
          </note>
          <note>
            Den svenska Försvarsmakten gjorde för ett år sedan, i samband
            med sitt underlag inför försvarsbeslutet, bedömningen att den
            ryska förmågan kommer att öka än mer bortom 2020. Det finns i
            dag ingen anledning att omvärdera den bedömningen.
          </note>
          <note>
            Också i Sveriges närområde har vi under en tid sett ett mer offensivt
            rysk t uppträdande i samband med incidenter och konfrontationer.
            Parallellt med detta, herr talman, utsätts Sverige för påverkansoperationer,
            och underrättelsehotet mot Sverige är fortsatt stort.
          </note>
          <note>
            I den osäkra tid vi befinner oss är det därför bra att en bred
            försvarsuppgörelse finns på plats som stärker förmågan. Moderaterna,
            Centerpartiet och Kristdemokraterna samt Socialdemokraterna och
            Miljöpartiet har ingått försvarsuppgörelsen, som innebär att försvaret
            tillförs 10,2 miljarder extra perioden 2016 – 2020, detta utöver
            de tillskott som alliansregeringen föreslog i april 2014.
          </note>
          <note>
            Herr talman! Försvarsuppgörelsen har fokus på det nationella
            försvaret och på åtgärder som ger en ökad operativ förmåga i krigsförbanden
            här och nu. Slutligen är den återupptagna planeringen för totalförsvaret
            en betydelsefull pusselbit för att skapa en stark samlad svensk
            försvarsförmåga.
          </note>
          <note>
            När det gäller just den samlade försvarsförmågan skulle jag vilja
            uppehålla mig vid en specifik aspekt som blivit allt viktigare
            de senaste åren, nämligen det psykologiska försvaret.
          </note>
          <note>
            Informationssamhället har gjort kampen om sanningen till ett
            av de viktigaste slagfälten. Explosionen i antalet informationskanaler
            och den snabbhet varmed ett budskap kan spridas innebär stora
            möjligheter för en eventuell angripare och stora svårigheter för
            den som angrips.
          </note>
          <note>
            Genom spridningen av desinformation, lögner och historieförfalskning
            kan en motståndares förmåga att fatta rätt beslut undermineras,
            och man kan även sprida förvirring och oro hos civilbefolkningen,
            vilket kan förstöra förtroendet för en statslednings förmåga att
            hantera en kris.
          </note>
          <note>
            Informationskrigföringen är heller inte något som endast är ett
            vapen under en pågående kris. Den striden förs hela tiden på mer
            eller mindre öppna sätt genom att försöka påverka såväl beslutsfattare
            som företag och medborgare i en viss riktning. Allt fler länder
            satsar också resurser för att inte bara kunna hantera påverkan
            utifrån men också själva kunna utöva inflytande. Den ryska tv-kanalen
            Russia Today och den ryska nyhetsbyrån Sputnik är tydliga exempel
            på en centralstyrd rysk påverkanspolitik.
          </note>
          <note>
            Sverige måste ha förmågan att möta desinformationen och propagandan.
            Samordningsansvaret för det psykologiska försvaret ligger i dag
            hos Myndigheten för samhällsskydd och beredskap, men flera andra
            aktörer har det praktiska ansvaret. Den nya situationen kräver
            att Sverige ta r ett helhetsgrepp när det gäller det psykologiska
            försvaret. Därför föreslår Moderaterna inom ramen för den samlade
            budgetnivå som vi kommit överens om att FOI ska ges ett utredningsuppdrag
            att se över möjligheten att återupprätta det psykologiska försvaret
            som en myndighet.
          </note>
          <note>
            Detta helhetsgrepp är nödvändigt för att vi i en ny och orolig
            tid även när det gäller det psykologiska försvaret ska kunna ha
            en god försvarsförmåga. Ytterst är detta en fråga om hur vi värnar
            det fria ordet och det demokratiska samhället och dess fundament.
            Där lögnen är vapen är sanning ­ en motmedlet.
          </note>
          <note>
            Jag yrkar bifall till Alliansens reservation nr 12 om att utreda
            möjligheten att återupprätta det psykologiska försvaret som egen
            myndighet. Min kollega Lena Asplund kommer dessutom i ett senare
            anförande att utveck ­ la några andra tankar och idéer som Moderaterna
            har när det gäller den här utgiftsposten.
          </note>
          <note>
            Jag kommer senare i debatten också med stort intresse att höra
            hur försvarsministern själv beskriver resan från januari, med
            en bred uppgörelse på försommaren, till att vi i dag kan notera
            att regeringen har misslyckats med att nå ett samarbete när det
            gäller något så viktigt som att hörsamma önskemål från ett annat
            europeiskt land i behov av hjälp.
          </note>
          <note>
            (Applåder)
          </note>
          <note type="speaker">
            Anf. 215 MIKAEL JANSSON (SD):
          </note>
          <note>
            Herr talman! För tids vinnande yrkar jag bifall endast till reservation
            1.
          </note>
          <note>
            När jag var ny här i riksdagen för fem år se da n var det bara
            Sverigedemokraterna som var för att Sverige skulle ha ett invasionsförsvar
            och att försvaret av Sverige var försvarets första och viktigaste
            uppgift. Nu är det annorlunda. Alla åtta partier vill att Sverige
            återgår till att ha ett invasionsförsvar.
          </note>
          <note>
            Viktigast av allt är väl att Försvarsberedningen har konstaterat
            att säkerheten i vårt närområde försämrats och att vi måste förhålla
            oss till det. Problemet nu är hur man förhåller sig.
          </note>
          <note>
            Regering ens försvarsanslag för 2016 är 120 miljoner kronor lägre
            än för 2015. Det är alltså en minskning. Först från och med år
            2017 kommer det att bli en svag ökning. I regeringens vision som
            den ser ut i försvarsbeslutet kommer försvarsanslaget på lång
            sikt bara att öka till max 1,3 procent av bnp. En sådan ökning
            är för liten. Sverigedemokraterna anser att försvarsanslaget måste
            öka till 2 procent av bnp i det längre perspektivet.
          </note>
          <note>
            Ser vi till luftstridskrafterna inser vi att regeringens satsning
            ekonomiskt är för svag. 60 Gripenplan, version E, är för lite
            för ett medelstarkt invasionsförsvar. Det skulle snarast behövas
            tio divisioner Gripen E, alltså 200 nya stridsflygplan.
          </note>
          <note>
            Antalet krigsplacerade flygförare bör öka för att vi ska orka
            uthållig försvarsstrid. Det förutsätter en bättre personalpolitik
            för flygförare. Att endast några få flygplan per stridsflyg s
            division är tillgängliga vid varje stund är för dåligt. Åtminstone
            tre rotar per division borde vara tillgängliga vid varje division
            vid varje stund. Detta förutsätter att vi ökar antalet tekniker
            och antalet reservdelar i lager.
          </note>
          <note>
            Vår beredskap i dag bygger på att vi ska köpa in fler robotar
            om vi står inför ett krig. Det är en otillräcklig beredskap. Vi
            måste ha fler attack- och jaktrobotar i lager vid divisionerna.
          </note>
          <note>
            I dag har vi tio krigsflygplatser. Det är en för liten spridning
            för att vi ska vara uthålliga. Vi måste ha fler krigsflygplatser.
          </note>
          <note>
            I dag har vi två basbataljoner för krigsflygplatserna. Klargöringskompanierna
            är bortplockade. Det gör att vi har för låg förmåga att i krig
            snabbt få upp våra flygplan.
          </note>
          <note>
            Förre överbefälhavaren konstaterade för några år sedan att vi
            behöver anskaffa modernt långräckviddigt luftvärn. Luftvärnsexperterna
            vid Försvarsmakten är tydliga när de pekar ut vilka system vi
            bör köpa in. Det är Iris-T för korträckviddigt luftvärn och Aster
            30 för långräckviddigt luftvärn. Om Sverige köper Aster 30 är
            det mycket troligt att Saab kan komma in som delägare i systemet.
          </note>
          <note>
            Herr talman! Regeringens försvarsbudget är för svag. Den räcker
            inte till ett medelstarkt luftförsvar.
          </note>
          <note>
            Ser vi till sjöstridskrafterna inser vi att även där är regeringens
            satsning ekonomiskt för svag. Antalet ytstridsfartyg har minskat
            till sju. Det gör att det är svårt att klara alla akuta uppgifter
            i händelse av krig. Vi måste också räkna med att det alltid kommer
            att stå ett antal fartyg för service i varv. I dag säger man i
            flottan att man aldrig kommer att få några nya större fartyg.
            Den pessimismen måste brytas. Antalet ytstridsfartyg bör öka till
            åtminstone tolv. Ytstridsflottiljerna bör öka till tre och ubåtsflottiljerna
            till två.
          </note>
          <note>
            Det råder i dag problem med bemanningen på flottans fartyg. Det
            innebär att en bättre personalpolitik för flottans personal måste
            sjösättas.
          </note>
          <note>
            Kunskapen om ubåtsjakt och minutläggning är spridd på för få
            personer. Trots att försvaret har krävt det har torped 45 inte
            uppdaterats.
          </note>
          <note>
            Vi saknar amfibieförband. De måste återuppsättas, vilket också
            möjliggör att vi kan återta förmågan rörlig kustrobot 15, ett
            effektivt vapen.
          </note>
          <note>
            Herr talman! Regeringens försvarsbudget är för svag. Den räcker
            inte till ett medelstarkt sjöförsvar.
          </note>
          <note>
            Ser vi slutligen till markstridskrafterna inser vi att även där
            är regeringens satsning ekonomiskt för svag. Två brigader i fältarmén
            är för lite. Med så få armébrigader kan vi inte föra en effektiv
            försvarsstrid från utgångsgrupperingen.
          </note>
          <note>
            Behovet av långväga flyttningar av brigaderna för att möta en
            angripare skulle göra att vi närmast skulle få en roll taktiskt
            som angripare och därmed betydligt större förluster. Fältarméns
            brigader måste bli fler.
          </note>
          <note>
            Värnpliktsutbildade som pensionerats från brigaderna bör placeras
            i lokalförsvarsförband som lyder under hemvärnet.
          </note>
          <note>
            Specialförbanden får en allt större betydelse. Bataljoner med
            särskild utbildning och som verkar direkt under högkvarteret bör
            bli fler. Därför bör utbildningen vid Karlsborg och Arvidsjaur
            utökas, och den i Kiruna bör återupptas.
          </note>
          <note>
            Herr talman! Regeringens försvarsbudget är för svag. Den räcker
            inte till ett medelstarkt markförsvar. Men om vi successivt skulle
            öka försvars ­ anslaget till 2 procent av bnp skulle vi ha råd
            med ett medelstarkt inva ­ sionsförsvar.
          </note>
          <note type="speaker">
            Anf. 216 DANIEL BÄCKSTRÖM (C) replik:
          </note>
          <note>
            Herr talman! När vi i juni diskuterade inriktningsbeslutet, som
            sedermera blev fattat, kom vi in på olika siffror och fördelningar.
            Därför vill jag, med tanke på underlaget för den här debatten
            och Sverigedemokraternas omfattande motion, ställa några frågor.
          </note>
          <note>
            Jag kan konstatera att det finns ett antal beskrivningar kring
            insatser och satsningar som ska göras åtminstone från år 2020,
            år 2021 och framåt. Då är vi inne på nästa planeringsperiod, och
            de flesta ligger på nästa planeringsperiod.
          </note>
          <note>
            Samtidigt kan man konstatera att Sverigedemokraterna föreslår
            ytterligare 36 miljarder kronor utöver de pengar som finns med
            i försvarsöverenskommelsen. Det blir alltså 46,2 miljarder extra
            jämfört med den summa pengar som fanns innan vi landade överenskommelse
            n på 10,2 miljarder.
          </note>
          <note>
            Man kan också läsa om olika år, år 2016–2019. När jag summerar
            de pengar som är fördelade i tabellen blir det 18 miljarder för
            de fyra åren. Innebär det att det återstår 18 miljarder för år
            2020 i Sverigedemokraternas ambitionsökning för den här perioden?
            Eftersom det inte är beskrivet i materialet i motionen undrar
            jag: Hur kommer de 18 miljarderna att fördelas år 2020?
          </note>
          <note type="speaker">
            Anf. 217 MIKAEL JANSSON (SD) replik:
          </note>
          <note>
            Herr talman! Försvarsbesl utet omsluter en femårig period medan
            den planeringsram som vi har i riksdagen är fyraå rig. Du talar
            om det femte året, Daniel Bäckström.
          </note>
          <note>
            Vi skalar gradvis upp vår satsning på försvaret. De fyra första
            åren i riksdagens planeringsram satsar vi 18 miljarder mer än
            regeringen. Det femte året satsar vi ytterligare, men det ligger
            utanför planeringsramen. Vi har skissat på det, men de siffror
            som vi kan gå i god för gäller de fyra åren. Det gäller samtliga
            partier. Sedan kan vi ha ett löfte om att vi det femte året också
            ska utöka vår satsning. Men det ligger utanför riksdagens fyraåriga
            ram. Det gäller samtliga partier.
          </note>
          <note type="speaker">
            Anf. 218 DANIEL BÄCKSTRÖM (C) replik:
          </note>
          <note>
            Herr talman! I och med att jag har varit med och förhandla t
            fram inriktningsbeslutet vet jag mycket väl att vi har ett beslut
            i kammaren från juni i år som handlar om de fyra första åren men
            också om år fem, år 2020. I och med att Sverigedemokraterna så
            tydligt skriver att man för hela försvarsperioden 2016–2020 föreslår
            en ökning med ytterligare 36 miljarder blir konsekvensen att det
            är en mellanskillnad på 18 miljarder. Genom att det finns ett
            inriktningsbeslut i botten borde det inte vara så svårt att kunna
            svara på frågan hur man fördelar de 18 miljarder som man faktiskt
            har föreslagit i en mycket omfattande motion.
          </note>
          <note>
            Att det är väldigt mycket ambitioner och ambitionsökningar för
            följan ­ de två inriktningsperioder, 2021–2025 och därefter, kommer
            vi att diskutera långsiktigt framöver. Men här och nu pratar vi
            om en faktiskt beslutad inriktning i Sveriges riksdag. Då borde
            det – utifrån ett visst ansvarstagande perspektiv, om Sverigedemokraterna
            skulle ha möjlighet att styra landet – vara på sin plats att svara
            på hur man fördelar pengarna. Det är oerhört mycket pengar extra
            ni lägger till och hugger till med i ert förslag.
          </note>
          <note type="speaker">
            Anf. 219 MIKAEL JANSSON (SD) replik:
          </note>
          <note>
            Herr talman! Det femte året ingår inte i den här debatten. Men
            det är klart att vi har lagt det i budget hur det ska fördelas
            på satsningar inom ramen för utgiftsområde 6. Så är det.
          </note>
          <note>
            Jag kan inte beskriva alla de satsningarna, för det är mellan
            10 och 20 olika satsningar för det femte året. Det femte året
            är vi beredda att satsa betydligt mer. Det blir en uppåtgående
            kurva som inte är exponentiell men åtminstone ökar kraftigt även
            det femte året.
          </note>
          <note>
            Jag kan hämta mina siffror och stå här och räkna upp alla de
            satsningar som vi gör på försvaret. Det är en lång rad. Men det
            är inte det jag har förberett mig på.
          </note>
          <note type="speaker">
            Anf. 220 DANIEL BÄCKSTRÖM (C):
          </note>
          <note>
            Herr talman! Jag vill börja med att yrka bifall till reservation
            5 angående redovisning av materielinvesteringar och underlag för
            strategiska beslut.
          </note>
          <note>
            Centerpartiet ser med allvar på det alltmer utmanande säkerhetspolitiska
            läget i vårt närområde men också inom Europeiska unionen. Givetvis
            påverkar det oss här i Sverige och vår närmiljö när den militära
            aktiviteten i Östersjön ökar och våra baltiska grannar känner
            sig alltmer utsatta. Det ställer krav på vår svenska försvarsförmåga
            när oroligheterna kryper närmare.
          </note>
          <note>
            Centerpartiet vill att den samlade svenska totalförsvarsförmågan
            ska stärkas. Det innebär ytterligare övningsverksamhet, ändamålsenliga
            vapen och även tillskott på ammunitionssidan. Vi behöver ha närvaro
            i hela landet och kunna hantera alla väderförhållanden i Sverige
            men också på de platser där vi gör internationella insatser. Det
            behöver finnas en stabil och tydlig finansieringsplan för försvarets
            verksamhet. Att arbeta vidare med den långsiktiga och kortsiktiga
            personalrekryteringen är prioriterat, och kompetensutveckling
            behövs i alla delar av Försvarsmakten över tid.
          </note>
          <note>
            Det är viktigt att Sveriges försvars- och säkerhetspolitik har
            ett brett stöd i Sveriges riksdag. Centerpartiet har tillsammans
            med övriga fyra partier aktivt medverkat till att få fram den
            breda försvarspolitiska överenskommelse som landade i ett beslut
            i juni för de kommande fem åren. Det är ett beslut som höjer försvarsanslagen.
            Det är ett viktigt första steg. Centerpartiets bedömning är dock
            att det troligen kommer att behöva göras mer.
          </note>
          <note>
            Att skydda Sverige och svenska medborgare från externa hot tillhör
            statens kärnverksamhet. De försvarsmaktsanställda förtjänar att
            ges förutsättningar att lösa sina uppgifter på ett säkert och
            effektivt sätt.
          </note>
          <note>
            Vi står bakom riksdagens beslutade mål för såväl det militära
            försvaret som det civila försvaret. Det handlar om att hävda Sveriges
            suveränitet, kunna förebygga och hantera konflikter och krig,
            skydda Sveriges handlingsfrihet och skydda samhället och dess
            funktionalitet. En trovärdig militär förmåga bidrar till fred.
            Vårt försvar måste utgöra en tröskel för den som eventuellt skulle
            vilja angripa vårt land.
          </note>
          <note>
            Fler och fler områden i världen är nu mer osäkra och instabila.
            Konflikterna ökar i omfattning. Vi pratar ofta om områden i Mellanöstern,
            Ukraina och Nordafrika. Det innebär såväl humanitära som säkerhetspolitiska
            utmaningar för vår nation i hur vi bäst ska rusta vårt försvar
            och utveckla vår civila beredskap. Det visar också att vi fortsatt
            måste vara beredda att delta aktivt i internationella insatser.
          </note>
          <note>
            Sverige är inte sin egen ö. Vi bygger säkerhet bäst tillsammans
            med andra. Det är viktigt att fortsätta att fördjupa våra försvarspolitiska
            samarbeten i Norden och kring Östersjön och att bygga allianser
            för fred och stabilitet. Därför ser Centerpartiet att det är naturligt
            att också gå vidare för Sverige och påbörja en process för ett
            svenskt Natomedlemskap.
          </note>
          <note>
            Det måste också sägas att det därför är beklagligt att regeringen
            inte var mer intresserad av att kunna presentera en bred överenskommelse
            när det handlade om Sveriges stöd till Frankrike efter terrordåden
            i Paris. Centerpartiet har sagt att vi vill se över hur man på
            bästa sätt kan dela med sig av de resurser som Sverige förfogar
            över för att inom folkrättens ramar p å ett så effektivt sätt
            som möjligt bidra till kampen mot Daish. Där ingår spaningsinsatser
            med JAS men även andra åtgärder.
          </note>
          <note>
            Beskedet vi har fått från regeringen i dag är tydligt. Det handlar
            om en miniminivå utifrån vad man vill göra. Jag hade hoppats att
            man hade kunnat nå en bredare överenskommelse kring insatserna.
            Vi måste våga ställa oss frågan hur Frankrikes eventuella svar
            kan bli om vi skulle hamna i deras situation framöver.
          </note>
          <note>
            Sverige måste bättre klara att analysera och hantera hybridkrigföringens
            olika steg. Vi måste också jobba för att stärka det psykologiska
            försvaret och klara att hantera flera typer av kriser samtidigt.
          </note>
          <note>
            Nuvarande situation med många flyktingar som kommer till Sverige
            ger oss värdefulla insikter i vad som behöver göras för att utveckla
            samhällets samlade krisberedskap, styrning och förmåga att organisera.
            Extraordinära händelser kräver ett tränat lokalt, regionalt och
            nationellt ledarskap som har förmåga att ta rätt beslut i stressade
            situationer och som har uthållighet.
          </note>
          <note>
            Ledarskapets betydelse kan inte överskattas i kritiska situationer.
            Då prövas nämligen vår förmåga att möta svårigheter med ett gott
            humör, inge lugn, visa förtroende och handlingskraft och utifrån
            tillgängliga resurser kunna göra det bästa av förutsättningarna
            för att kunna samordna så många insatser som möjligt och för att
            kunna samla så många människor som möjligt.
          </note>
          <note>
            Det är när systemen prövas som planeringen inför framtiden blir
            som bäst. Med de praktiska erfarenheterna från verkliga händelser
            nyanseras bilden av det som fungerar och är bra och det som inte
            fungerar. Därför är det angeläget att man fortsätter att göra
            civila krisberedskapsövningar ute i landet och att man prioriterar
            det även om det är ett mycket hårt tryck i ordinarie verksamheter.
          </note>
          <note>
            Jag tror att det är under dessa förutsättningar som man verkligen
            kan bli bättre när det gäller den samlade krisberedskapsförmågan
            i Sverige.
          </note>
          <note>
            Läget ser olika ut i länen. Användningen av aktuella risk- och
            sårbarhetsanalyser är begränsad, och den civila försvarsuppgiften
            prioriteras inte tillräckligt i förhållande till andra uppgifter.
          </note>
          <note>
            I nuläget bedöms det vara brist på resurser och kompetens hos
            en tredjedel av landets länsstyrelser. Det tenderar att bli mer
            rapporteringskrav än konkreta verktyg för åtgärder i verksamhetsplaneringen.
            Det är fler projektanslag än förvaltningsanslag, vilket ger ett
            mer kortsiktigt arbete än långsiktiga och tydliga förutsättningar
            för kommunerna och länsstyrelserna att samverka.
          </note>
          <note>
            Herr talman! Sverige måste klara att hantera flera oförutsedda
            händelser samtidigt. Stormar, bränder och andra kriser tar inte
            hänsyn till var ­ a ndra, och en olycka kommer dess värre inte
            alltid ensam.
          </note>
          <note>
            Den civila försvarsplaneringen börjar nu i praktiken om från
            grunden. Regeringen har den senaste veckan antagit planeringsanvisningar
            för totalförsvaret, och det blir vår gemensamma uppgift att följa
            upp hur detta blir i praktiken.
          </note>
          <note>
            (Applåder)
          </note>
          <note type="speaker">
            Anf. 221 STIG HENRIKSSON (V):
          </note>
          <note>
            Herr talman! Jag ska inte ta upp de saker som ligger utanför
            betänkandet även om jag har märkt att det finns en tendens att
            sväva ut i en del andra mer eller mindre aktuella diskussioner.
            Det är förståeligt, men jag tänker avhålla mig från det åtminstone
            inledningsvis.
          </note>
          <note>
            Jag tänker inte heller kommentera de delar i betänkandet som
            jag håller med om. Jag nöjer mig med att yrka bifall till reservationerna
            7 och 8 och tala en liten stund om dem.
          </note>
          <note>
            Vänsterpartiet anser att det bör uppdras åt Försvarsmakten att
            planera och dimensionera för att även kunna bistå det civila samhället
            vid natio ­ nella kriser och katastrofer. Sverige är för litet
            för att dubblera resurser.
          </note>
          <note>
            Jag kan konstatera att försvarets stöd till samhället och andra
            myndigheter vid behov i dag sker – som det står i beslutet gällande
            den nya försvarspolitiska inriktningen – inom ramen för Försvarsmaktens
            befintliga förmåga och resurser. Vidare står det: Stödet till
            samhället vid allvarliga olyckor och fredstida krissituationer
            ska inte vara dimensionerande för Försvarsmakten.
          </note>
          <note>
            Branden i Västmanland, där jag hade en personlig roll och som
            jag upplevde på nära håll i min kommun, hade kunnat släckas tidigare
            om Försvarsmakten hade fått i uppgift att hålla en viss beredskap
            för att stödja samhället med brandbekämpning. Men så var alltså
            inte fallet.
          </note>
          <note>
            Hur tolkas detta i praktiken? Det är precis som den värderade
            ledamoten Allan Widman tog upp. Det har gått så långt att man
            inte ens i semes ­ terplaneringen för helikopterpiloter tar någon
            hänsyn till detta. Jag tycker att det säger det mesta i frågan.
          </note>
          <note>
            Vi anser alltså att det bör uppdras åt Försvarsmakten att planera
            och dimensionera för att bistå det civila samhället vid nationella
            kriser och katastrofer. Det är Vänsterpartiets syn på detta.
          </note>
          <note>
            Denna fråga om Försvarsmaktens stöd till samhället har inte ändrats
            med den nya försvarspolitiska inriktningen, och jag läste tidigare
            ur beslutet. Vänsterpartiet vill därför att Försvarsmakten nu
            ges ett mer omfattande uppdrag.
          </note>
          <note>
            Eftersom en reservation från Alliansen går i samma riktning vill
            jag ge också den mitt stöd. Jag syftar på den lite smalare inriktningen
            som handlar just om möjligheten att utöka användningen av Försvarsmaktens
            helikoptrar i krisberedskapen. Det är bra. Alliansen är på rätt
            väg, även om den inte kommer ända fram. Men det är alltid något,
            som fan sa när han fick se Åmål.
          </note>
          <note type="speaker">
            Anf. 222 MIKAEL OSCARSSON (KD):
          </note>
          <note>
            Herr talman! I kväll debatterar vi utgiftsområde 6, Försvar och
            samhällets krisberedskap.
          </note>
          <note>
            När vi nu debatterar detta viktiga ämne måste vi först konstatera
            att det är många mörka moln på den säkerhetspolitiska himlen.
            Vi har läget i Ukraina, där Putin inte på något sätt är färdig.
            Situationen på Krim känner vi väl till. Vi har ett alltmer spänt
            läge i Östersjön, som särskilt våra vänner i Estland, Lettland
            och Litauen känner av. Vi hade ubåtsincidenten för ett år sedan.
            Vi vet att antalet incidenter och utryckningar för flygvapnet
            har ökat med 50 procent. Vi kan bara fundera på hur det är under
            vattnet. Men vi vet i alla fall vad som hände då. Vi hade också
            den förfärliga terrorhandlingen i Paris den 13 november. Vi har
            också det som pågår i Irak med ett folkmord på yazidier och kristna.
          </note>
          <note>
            Som föregående talare var inne på har vi just i dag i ett annat
            sammanhang diskuterat vad Sverige ska respondera . Vi har nämligen
            antagit en solidaritetsförklaring och har en förpliktelse att
            ställa upp enligt Lissabonfördraget. Man har varit mycket tydlig
            från Frankrike och även från Amerika med samma linje. Tyvärr konstaterar
            jag att man från regeringen inte har hörsammat det som Kristdemokraterna
            och Alliansen som helhet har fört fram sedan i somras, nämligen
            att vi skulle kunna hjälpa till med spaning.
          </note>
          <note>
            Jag vill passa på att skicka med en fråga till försvarsministern.
            Han har tidigare uttryckt att det skulle vara ett militärt substantiellt
            stöd. Frågan är om försvarsministern är nöjd med det stöd som
            Sverige nu ger som en reaktion på Frankrikes uppmaning.
          </note>
          <note>
            Jag skulle vilja göra några nedslag i betänkandet. Kristdemokraterna
            har en reservation som handlar om att man ska ha en bättre transparens
            när det gäller försvarets förmåga. I januari är det tre år sedan
            ÖB talade om att vi klarar oss en vecka om han får alla de pengar
            som han vill ha till 2020.
          </note>
          <note>
            Den fråga som vi för fram är: Hur skulle man kunna öka transparensen?
            Att ha e tt bra försvar är något av det mest elementära som man
            som medborgare kan förvänta sig. Då vore det mycket bra om man
            kunde få en tydlig rapport. Vi har förespråkat att Riksrevisionen
            ska få ett uppdrag att redovisa hur det står till i fråga om personaluppfyllnad
            och i fråga om vad förbanden förmår. Det vore en viktig sak att
            tala om, och det skulle kunna stärka svenska folkets förtroende
            för att vårt försvar fungerar.
          </note>
          <note>
            Sedan har vi reservation nr 9. Det är en motion jag har skrivit
            och som har blivit Alliansens gemensamma reservation. Den handlar
            om en utredning av Försvarsmaktens stöd till samhället, och vi
            menar i reservationen att det har funnits en uttalad tveksamhet
            på såväl politisk nivå som bland andra myndigheter när det gäller
            att utnyttja Försvarsmaktens olika förmågor vid händelser där
            olika civila myndigheter har huvudansvaret.
          </note>
          <note>
            Jag vill särskilt påpeka att Försvarsmakten har ett femtiotal
            helikoptrar, och som tidigare talare har varit inne på finns det
            exempel från Västmanland där vi inte alls utnyttjade dessa förmågor
            på det sätt vi skulle kunna göra. Reservationen tar också upp
            att det finns ett problem med att vi hos olika myndigheter snarare
            ser en tendens att vilja skaffa egna resurser för alla tänkbara
            eventualiteter. Vi yrkar därför på ett tillkännagivande till regeringen
            om att tillsätta en utredning för att utreda hur Försvarsmakten
            skulle kunna vara övriga samhället bättre behjälpligt vid krissituationer.
            Det är ett yrkande vi hoppas kan få riksdagens stöd.
          </note>
          <note>
            Den sista punkten jag tänkte ta upp gäller reservation 12, som
            handlar om en utredning om inrättandet av en myndighet för psykologiskt
            försvar. Vi är i ett läge där vi ser att informationskriget och
            den delen blir allt viktigare. Vi såg det i Ukraina när det gäller
            Krim, och vi ser det på andra ställen. Vi ser också att vi själva
            blir utsatta för det. Därför är det viktigt att vi tar höjd för
            detta, eftersom vi kan förutse att det kommer att öka i framtiden.
          </note>
          <note>
            Vi skriver i reservationen att den nya situationen innebär att
            Sverige behöver ta ett helhetsgrepp om detta och att Totalförsvarets
            forsknings ­ institut bör ges i uppdrag att utreda möjligheten
            att åter upprätta det psyko ­ logiska försvaret som en egen myndighet.
          </note>
          <note>
            Med dessa ord vill jag påpeka att jag naturligtvis står bakom
            alla de utmärkta reservationer Kristdemokraterna är med i, men
            för tids vinnande yrkar jag bifall endast till reservation nr
            9.
          </note>
          <note>
            (Applåder)
          </note>
          <note type="speaker">
            Anf. 223 ÅSA LINDESTAM (S) replik:
          </note>
          <note>
            Herr talman! Det är spännande att lyssna till Mikael Oscarssons
            tal om det här med transparens. Jag blir lite förvånad.
          </note>
          <note>
            Det är ju så att ni har innehaft regeringsmakten i åtta år, och
            under alla de 14 år jag har suttit i försvarsutskottet har vi
            talat om att vi ska öka transparensen när det gäller materiel.
            Självklart skulle det förmodligen vara bra om man kunde göra det,
            i en väldigt fredlig värld, och samtidigt lever vi inte så. Vi
            hörde i det anförande Mikael Oscarsson höll att det faktiskt börjar
            skorpa till sig där ute. Det händer väldigt mycket.
          </note>
          <note>
            Samtidigt behöver vi alltså i försvarsutskottet ha mer kunskap
            om materielbeställningarna. Då kan man fundera över hur det skulle
            gå till, om vi behöver veta samtidigt som vi måste ha en materielupphandling
            som ligger under sekretess. Vi vet också att om man vet hur mycket
            pengar som avsätts för visst materiel kommer det att innebära
            att de förslag på vad man kan anskaffa som läggs fram kommer att
            kosta lite mer än vad vi har peng ­ ar för i budgeten.
          </note>
          <note>
            Jag skulle vilja veta på vilket sätt transparensen ska öka i
            det Mikael Oscarsson lyfter upp. Jag ser fram emot att få ett
            förslag. Nu har vi alltså haft åtta år av ert styre, Mikael Oscarsson,
            och ni har inte riktigt lyckats med det här. Nu ska vi ta fram
            detta. Hjälp till, så får vi höra hur det ska gå till! Det skulle
            jag vara mycket tacksam för.
          </note>
          <note type="speaker">
            Anf. 224 MIKAEL OSCARSSON (KD) replik:
          </note>
          <note>
            Herr talman! Jag tackar Åsa Lindestam för möjligheten att berätta
            om detta. Låt mig först säga att jag inte står här och påstår
            att allt var perfekt under Alliansens åtta år när det gäller försvarsfrågorna
            – långt därifrån. Vi har nu gjort en försvarsuppgörelse som är
            ett steg i rätt riktning och som bör följas av fler steg.
          </note>
          <note>
            En sak jag har intresserat mig för ända sedan jag fick förmånen
            att börja i försvarsutskottet för fem år sedan är att öka transparensen
            – att vara öppen med vad vi förmår och inte förmår. Då kan vi
            också få förståelse från svenska folket när det gäller att öka
            anslagen. Det är ju det flera har varit inne på, att pengarna
            inte räcker till. Vi behöver mer pengar för att kunna betala räkningarna
            för ett försvar som fungerar.
          </note>
          <note>
            Det jag har gjort i motionen – och det finns nu för evigt i protokollen
            – är att redovisa förslag. Det står: ”Motionärerna menar därför
            att det årligen bör genomföras en oberoende analys av Försvarsmaktens
            verksamhet och förmåga och att den bör redovisas offentligt i
            ett sammanhang. För varje krigsförband bör man redovisa faktorer
            som bemanning, materieluppfyllnad, genomförd utbildning, kostnader
            och bedömd förmåga relaterat till förbandsmålsättningarna.”
          </note>
          <note>
            Det står också: ”I vissa, mycket få fall, t.ex. några specialförband
            avsedda för terroristbekämpning eller motsvarande uppgifter, kan
            det enligt motionärerna finnas skäl att överväga i vilken mån
            uppgifterna ska vara öppna. För att det inte ska råda någon tvekan
            om att redovisningarna är opartiska och objektiva bör analysen
            utföras av t.ex. Riksrevisionen.”
          </note>
          <note>
            Detta skulle alltså kunna göras vartannat år. Det är mitt förslag.
            Vad säger Åsa Lindestam om detta, som jag tycker, alldeles utmärkta
            förslag?
          </note>
          <note type="speaker">
            Anf. 225 ÅSA LINDESTAM (S) replik:
          </note>
          <note>
            Herr talman! Jag håller inte riktigt med om den nivå som nämns
            här i kammaren. Det här handlar nämligen inte om att inte kunna
            betala sina räkningar, utan det handlar om att Kristdemokraterna
            i så fall har en högre ambitionsnivå. Nog betalar vi väl våra
            räkningar? Det gör nog både du och jag privat, Mikael Oscarsson,
            och det gör vi även när det gäller försvaret så här långt. Jag
            känner inte till någonting annat.
          </note>
          <note>
            Det är spännande att höra att vi är på väg i rätt riktning. Det
            tror jag också att vi är, och jag tycker att det samarbete vi
            har haft i vår försvarsgrupp har varit väldigt bra. Det har varit
            täta kontakter och mycket samtal, också om sådant vi inte kan
            föra ut och som – har vi fått veta – har blivit sekretessbelagt.
            Jag tror att det är bra.
          </note>
          <note>
            När det gäller Riksrevisionen har jag inte förmåga att styra
            den, och jag tror inte att försvarsutskottet heller har förmåga
            att styra vad den kommer att utvärdera. Det är i stället någonting
            den bestämmer själv; Riksrevisionen är en egen myndighet som bestämmer
            vad den vill göra. Det tror jag är bra. Jag tror att det är bra
            att vi har en fristående myndighet som gör de här sakerna.
          </note>
          <note>
            När det gäller transparens trodde jag dock inte att det bara
            handlar om att efteråt analysera vad vi har gjort. Jag trodde
            att det var någonting man gör också före och under tiden, så att
            man vet vad man har och hur det ska synas. Nu förstår jag dock
            att detta är någonting man analyserar efteråt för att se vad man
            har gjort för fel. De rapporterna har vi ju faktiskt fått ändå
            av Riksrevisionen – den har ju på alldeles eget bevåg bestämt
            och gjort ett tiotal rapporter som har varit av väldigt hög kvalitet.
            Vad jag förstår kommer det också ytterligare någon eller några
            under de kommande åren, och det tror jag är väldigt bra. Jag tror
            dock inte att vi kan styra Riksrevisionen.
          </note>
          <note>
            Att ha transparens betyder alltså att vi i efterhand ska veta
            vad vi gör. Är det så jag ska uppfatta det?
          </note>
          <note type="speaker">
            Anf. 226 MIKAEL OSCARSSON (KD) replik:
          </note>
          <note>
            Herr talman! Tack för att du ändå är med på att de rapporter
            Riksrevi ­ sionen gör är bra, Åsa Lindestam. Vad jag menar är
            att vi skulle sätta detta i system så att medborgarna i Sveriges
            rike varje år kan få en sådan här sammanställning och veta hur
            det ser ut med personaluppfyllnad, brister och vad som går framåt.
            Det kan vara ett viktigt kvitto för medborgarna att – förhoppningsvis
            – se att det går framåt.
          </note>
          <note>
            Det jag var inne på var att vi när vi blickar framåt ser att
            det inte kommer att bli billigare att försvara Sverige. Vi ser
            större hot och mörkare moln – jag målade upp några framtidsscenarier.
            Vi vet också att vi gör satsningar på Gotland. Det var en viktig
            del för att Kristdemokraterna skulle vara med i uppgörelsen, men
            vi vill ju göra mer. Vi vill även ha en tung kustrobot, men det
            fick vi inte majoritet för. Det hade vi velat, men ska vi genomföra
            det kommer det att kosta pengar.
          </note>
          <note>
            Det är i det syftet jag menar att vi behöver större anslag framöver,
            för att klara de målsättningar vi har satt upp. Det finns en tendens
            att det blir dyrare än man tänkt sig, och det är viktigt att i
            den försvarsgrupp vi har nogsamt följa upp att det inte blir någon
            diskrepans mellan vad vi har beslutat och vilka pengar som finns.
            Det är också en väldigt viktig del för svenska folket, tror jag.
            Man ska ha förtroende för att vi fattar beslut och följer upp
            dem så att det blir som vi har sagt.
          </note>
          <note>
            Vi måste ha ett försvar som kan leverera trygghet till svenska
            folket. Det ska också tilläggas att vi vill att Sverige ska vara
            medlem av Nato. Det är någonting som verkligen behövs för att
            vi på riktigt ska kunna försvara Sveriges gränser och kunna hjälpa
            till att skapa trygghet i vår del av världen.
          </note>
          <note type="speaker">
            Anf. 227 ÅSA LINDESTAM (S):
          </note>
          <note>
            Herr talman! Jag vill börja med att yrka bifall till utskottets
            förslag i betänkande FöU1 som handlar om försvar och samhällets
            krisberedskap. Mycket av anledning en till att vi står här är
            inte bara att vi ska diskutera budgeten, utan vi ska också bedöma
            det omvärldsläge vi står inför. Det har tidigare talare lyft upp.
            Det gäller Östersjön, Ukraina och vad som händer där, hur vi ser
            på Daish och hur vi ska hantera de sakerna.
          </note>
          <note>
            Jag är mycket tacksam för de fem partier som finns i Försvarsgruppen,
            de diskussioner vi har haft och de möten som har varit. De har
            varit väldigt bra. Att vi tillsammans har klarat av att lägga
            fram förslag om så mycket mer miljarder – 10,2 miljarder till
            försvaret – är unikt. Det har inte hänt tidigare under alla mina
            år i försvarsutskottet att vi någonsin har höjt nivån. Vi har
            tvärtom legat still eller till och med ibland sänkt.
          </note>
          <note>
            Vi är också överens om ett stort antal utredningar. De kanske
            viktigaste handlar om materiel och hur vi ska klara det i framtiden.
            Det finns i dag brister, och de m måste vi försöka lösa i största
            möjliga mån. Vi måste också hitta en ambitionsnivå som vi anser
            vara rimlig.
          </note>
          <note>
            Vi vet att vi saknar ett antal i personalen. Vi kommer också
            att få en utredning om våra samarbeten som jag ser fram emot att
            få läsa. Det är ofantligt mycket samarbeten som vi har i dag med
            länder både nära och fjärran.
          </note>
          <note>
            I betänkandet finns det mål för det militära försvaret och det
            civila försvaret. Det har vi hört, eftersom andra har berättat
            om det. Jag skulle vilja fokusera på några andra saker. Det gäller
            den svenska säkerheten.
          </note>
          <note>
            Vi har här hört att tillsammans med andra kan vi få säkerhet
            även i Sverige. Nu ser vi att artikel 42:7 i EU:s Lissabonfördrag
            gör att vi tillsammans måste hitta lösningar. Det handlar om att
            både ge och ta emot stöd, och i det här fallet att ge stöd.
          </note>
          <note>
            Jag tror att vi har hittat ett bra sätt. Jag vet att de övriga
            partier som har varit med också har ställt sig bakom den delen,
            även om de har en högre ambitionsnivå. Jag tror att det är bra.
            Det som är det bästa i det är att vi kom snabbt till beslut. Det
            tog inte lång tid alls. Vi har bara Tyskland och Storbritannien
            som har hunnit före.
          </note>
          <note>
            En annan sak som skulle kunna öka snabbheten i det vi gör är
            det värdlandsstöd som vi står inför att fatta beslut om, förmodligen
            framåt sommaren. Värdlandsstödet kommer att bringa ordning och
            reda för oss.
          </note>
          <note>
            Det handlar om att för varje land som kommer till oss ska vi
            kunna veta: Det här behöver det. Det kan handla om försäkringar,
            vad som händer när de finns när och vilket skydd de behöver, till
            exempel för sina flygplan. Det är ordning och reda.
          </note>
          <note>
            Alternativet till att inte fatta beslut om värdlandsstödet är
            att varje gång vi har en övning här utreda vad varje land behöver.
            Då är det bättre att ha ett litet facit vid sidan om i form av
            detta.
          </note>
          <note>
            Det handlar om att vara värdland och ta emot. Men det handlar
            också om att vi bestämmer. Det är vi som bestämmer vilka som kommer,
            när de kommer och med vad. Det är övningar som vi kommer att behöva.
            Men jag vill stryka under att det är vi som avgör vad som kommer
            att hända. Jag tror att det är mycket bra.
          </note>
          <note>
            Vi har ett mått som vi kommer att använda för hur vi ser att
            försvaret förbättras. Det handlar förstås om krigsduglighet och
            operativ förmåga. Allting ska vara krigsplacerat. Då kommer vi
            också att kunna se att det går framåt. Det går snabbare, och det
            finns bättre sätt att göra det. Det kan vara bra för oss att se.
          </note>
          <note>
            Som jag sa tidigare handlar det om personal, materiel och också
            om övning. Jag tänker inte nämna så mycket om civilt försvar.
            Det kommer min partikamrat Kalle Olsson senare att nämna.
          </note>
          <note>
            I den uppgörelse som vi har gjort ska vi öka närvaron på Gotland.
            Det är av stort intresse, och jag vet att det kommer att bli bra
            där så småningom när det blir klart. Vi kommer att lägga pengar
            på vår basplatta och också på vår ubåtsjaktsförmåga, vilket är
            helt nödvändigt.
          </note>
          <note>
            Jag vill instämma i mycket av det tidigare talare har sagt om
            påverkansoperationer. Vi utsätts dagligen för påverkansoperationer.
            Det gör vi också som riksdagsledamöter. Vi behöver träna väldigt
            mycket för det. Jag får just nu dagligen mejl där man påstår saker
            som jag direkt ser inte är sanna.
          </note>
          <note>
            Hur vi ska kunna nå det inte bara för oss utan också för Sveriges
            befolkning blir en stor svårighet att klara av. Jag som har mitt
            förflutna i skolan tänker väldigt mycket på hur vi ska lära elever
            i skolan att blir kritiskt tänkande. Det är helt nödvändigt. Detta
            talade vi om redan innan jag tog plats i riksdagen. Hur ska vi
            få våra barn att vara kritiskt tänkande?
          </note>
          <note>
            Klarar vi inte den delen står vi inför väldigt svåra saker framöver.
            Det handlar också om demokrati. Det handlar om att hela tiden
            kunna hitta rätta fakta. Det kommer att vara avgörande för att
            vi ska kunna vara ett demokratiskt land. Människor ska själva
            kunna välja och inte bli påverkade av osanna fakta. Det är nog
            vår stora utmaning i framtiden.
          </note>
          <note type="speaker">
            Anf. 228 HANS WALLMARK (M) replik:
          </note>
          <note>
            Herr talman! Tack för anförandet, Åsa Lindestam. Det är precis
            som sagts. Vi har en fempartiuppgörelse. Vi har också Uppföljandegruppen,
            som av en händelse träffades väldigt tidigt i dag på morgonen.
          </note>
          <note>
            Det är viktigt att vi nu kommer att följa upp och hitta balansen
            mellan det vi önskar se och de tilldelade medlen. Om det skulle
            bli en diskrepans, en skillnad, får vi justera det åt endera hållet.
            I mitt fall handlar det i så fall kanske inte om att vi ska minska
            på ambitionerna, utan då får vi försöka att hitta någon annan
            lösning. Det är viktigt att vi har Uppföljandegruppen. Där ska
            vi följa upp det försvarsbeslut vi fattat.
          </note>
          <note>
            Herr talman! Åsa Lindestam nämnde också den svenska regeringens
            svar på Frankrikes begäran i enlighet med Lissbonfördraget. Åsa
            Lindestam underströk att det var ett snabbt agerande. Det kan
            man kanske inte riktigt hålla med om. Det är drygt en månad sedan
            begäran kom in. Dessutom är utformningen av paketet – dess litenhet,
            och i mitt tycke dess otillräcklighet – allt inom ramen för vad
            regeringen själv kan fatta beslut om. Detta kunde man ha gjort
            för flera veckor sedan från regeringens sida om den tyckte att
            det var tillräckligt. Hade man velat vara snabb hade man kunnat
            vara ännu snabbare.
          </note>
          <note>
            Jag noterar att man i debatten i dag har konstaterat att det
            kan komma fler paket. Det utlovas inte fler paket, men det kan
            komma fler paket. Jag vill då ställa en konkret fråga till Åsa
            Lindestam. Med det budgetförslag som nu ligger kommer kontot för
            internationella insatser att vara nollat. Om nu kontot för internationella
            insatser är nollat, hur tänkte Åsa Lindestam, Socialdemokraterna
            och regeringen finansiera ytterligare internatio ­ nella insatser
            under 2016? Är det från det nationella försvaret man tänker ta
            pengar?
          </note>
          <note type="speaker">
            Anf. 229 ÅSA LINDESTAM (S) replik:
          </note>
          <note>
            Herr talman! Jag blir förvånad när Hans Wallmark säger att det
            inte är snabbt. Vi är nummer tre av de länder som har sagt vad
            de vill bidra med. Det måste man säga är väldigt snabbt. Hans
            Wallmark tycker att regeringen för flera veckor sedan hade kunnat
            svara på någonting som kom för några få veckor sedan. Det tror
            jag inte hade varit möjligt.
          </note>
          <note>
            Detta är ett noggrant övervägande. Jag vet att inte bara Moderaterna
            utan även de andra partierna har velat vara med och ha ett antal
            sittningar för att vi skulle kunna komma fram till vad som var
            möjligt, vad det land som begärde hjälp skulle få och varifrån
            vi skulle ta det.
          </note>
          <note>
            Demokrati går egentligen aldrig snabbt. Men i mitt tycke är det
            ett väldigt snabbt agerande. Det är Tyskland och Storbritannien
            som tidigare har kommit med ett förslag. Nu kom vårt i dag med
            det beslut som vi har fattat.
          </note>
          <note>
            Jag tycker inte att det är otillräckligt. Det är en första start.
            Vi kommer att se mer. Men jag tror inte att det är otillräckligt
            i detta skede. När jag läser om det som händer världen över tror
            jag att det finns många saker som vi kan bidra med framöver. Men
            i dagsläget är det ett bra paket.
          </note>
          <note>
            Jag fick också höra på samma möte som Hans Wallmark att Frankrike
            var mycket nöjt med beslutet och tackade för det vi bidrar med,
            så varför skulle vi inte tycka att detta är bra?
          </note>
          <note>
            Jag tror att vi kommer att fortsätta framöver, och i beslutet
            ingår en utvärdering inför hösten. Men redan till våren 2016 ska
            vi se om det finns något mer man borde göra.
          </note>
          <note>
            Att kontot skulle vara nollat för internationella insatser är
            att leka lite med sanningen. Vi är redan på flera ställen, så
            det är inte nollat. Jag tror att Hans Wallmark menar att det inte
            finns något för ytterligare insatser. Men det är en helt annan
            sak. Vi är på flera ställen, och jag är säker på att vi kommer
            att omvärdera och utvärdera detta.
          </note>
          <note type="speaker">
            Anf. 230 HANS WALLMARK (M) replik:
          </note>
          <note>
            Herr talman! Vad gäller snabbheten vill jag understryka för Åsa
            Lindestam att allt som ryms i paketet ligger inom ramen för vad
            regeringen själv kan fatta beslut om. Om regeringen hade velat
            agera snabbare hade man alltså kunnat göra det, för det ligger
            inget i paketet utöver det.
          </note>
          <note>
            Jag uppskattar att det har förts samtal men beklagar att regeringen
            inte nådde fram till en bred samförståndslösning.
          </note>
          <note>
            Herr talman! Åsa Lindestam sa åtminstone en gång att paketet
            får ses som en första start. Det har också sagts att det kan komma
            fler paket, även om inget är bestämt.
          </note>
          <note>
            Låt mig därför återkomma till budgetdiskussionen. Precis som
            Åsa Lindestam sa är kontot inte nollat eftersom vi gör ett antal
            insatser. Men det finns inte pengar till något mer 2016. Om man
            har för avsikt att göra någon mer internationell insats i världen
            när det påkallas av FN eller någon annan , eller om regeringen
            själv vill lägga fram ytterligare paket eftersom Åsa Lindestam
            sa att detta var en första start, hur ska det i så fall betalas
            under 2016?
          </note>
          <note>
            För min del är det otänkbart att flytta pengar från det nationella
            försvaret till internationella insatser. Jag menar att vi är bundna
            vid varandra genom den försvarsuppgörelse vi har ingått. Låt mig
            därför ställa kontrollfrågan till Åsa Lindestam som Socialdemokraternas
            regeringsföreträdare: Delas denna uppfattning?
          </note>
          <note>
            Om ja, hur ska man då kunna finansiera det som nu kan bli fler
            paket eftersom Åsa Lindestam beskrev det aktuella paketet som
            en första start?
          </note>
          <note type="speaker">
            Anf. 231 ÅSA LINDESTAM (S) replik:
          </note>
          <note>
            Herr talman! Jag funderar fortfarande på om Hans Wallmark skulle
            ha föredragit att regeringen fattade ett beslut bara för att det
            skulle gå snabbt. Jag uppfattade att Moderaterna och övriga partier
            ville ha en inbjudan och vara med och diskutera dessa saker i
            den anda som vi brukar ha i dessa beslut, och då måste det få
            ta lite tid.
          </note>
          <note>
            Självklart hade regeringen kunnat ta klubban och säga: Så här
            gör vi. Men jag uppfattade att ni ville vara med och påverka i
            den mån det gick och att vi skulle föra samtal tillsammans. Hans
            Wallmark får gärna dementera att det var så, för då kan jag rapportera
            till regeringen att Moderaterna önskar att vi gör på ett annat
            sätt. Jag tror dock inte att det är så.
          </note>
          <note>
            Jag tror att samförståndslösningar är det allra bästa. Jag tror
            också att sådana här samtal kan lösa upp många delar i detta.
          </note>
          <note>
            Budgeten i sin helhet ska klubbas i morgon, inklusive försvarsbudgeten.
            Det är därför vi debatterar nu i kväll.
          </note>
          <note>
            Det kan säkert komma fler saker, men det är här vi står nu. Om
            Moderaterna lägger fram förslag, om världen kräver något eller
            om andra länder säger något får vi ta ställning till det då. Men
            detta beslut gäller här och nu, och det är det jag utgår från.
          </note>
          <note>
            Under våren kommer vi att ha fler sittningar och titta på vad
            vi beslutade och om det var rätt. Under hösten ska det ske en
            utvärdering, och den får utvisa vad vi kan göra mer inför eventuella
            kommande satsningar eller, om det blir lugnare där ute, att vi
            inte behöver göra något mer. Det är något helt annat.
          </note>
          <note type="speaker">
            Anf. 232 ALLAN WIDMAN (L) replik:
          </note>
          <note>
            Herr talman! Åsa Lindestam minns möjligen att undertecknad i
            den senaste Försvarsberedningen drev frågan om en översyn av Försvarsmaktens
            stöd till det civila samhället. Kanske minns till och med herr
            talmannen detta. Det slutade med att Försvarsberedningen i total
            enighet föreslog att det skulle bli en utredning och översyn av
            detta.
          </note>
          <note>
            Det har blivit många utredningar till följd av försvarsuppgörelsen,
            men i detta stycke har inget hänt.
          </note>
          <note>
            Låt mig ställa en rak fråga till Åsa Lindestam. Tycker inte Åsa
            Lindestam att det är rimligt att man ska kunna semesterplanera
            i helikopterförbanden för att ta höjd för de civila insatser som
            man vet kommer?
          </note>
          <note>
            Skulle inte Åsa Lindestam som företrädare för regeringen kunna
            skicka en signal om behovet av en sådan här översyn?
          </note>
          <note>
            Det handlar om att dessa exklusiva resurser inte ska suboptimeras
            sett till samhället som helhet. Samtidigt handlar det om en möjlighet
            för helikoptervapnet i Försvarsmakten att upprätthålla kompetens.
          </note>
          <note>
            Så länge man var tvungen att skjutsa patienter från skärgården,
            släcka skogsbränder och delta i sjöräddning fungerade våra helikoptrar.
            Sedan detta upphörde har det varit väsentligt sämre.
          </note>
          <note>
            Herr talman! Åsa Lindestam säger att Sverige nu stärker sin ubåtsjaktsförmåga.
            Låt mig då med anledning av försvarsuppgörelsen fråga Åsa Lindestam:
            På vilket sätt sker det?
          </note>
          <note type="speaker">
            Anf. 233 ÅSA LINDESTAM (S) replik:
          </note>
          <note>
            Herr talman! Jag är tacksam över frågan, för jag tycker också
            att detta är intressant. Jag har varit i Kallax och pratat med
            helikopterförarna, och de har inte detta uppdrag längre. Till
            skillnad från Allan uppfattade jag inte att de inte kunde ta semester
            och planera utan att de tvärtom tog semester. Det var det svar
            jag fick.
          </note>
          <note>
            Men om det hände något ringde man, för man visste vem som var
            på hemmaplan. Förarna hade full rätt att säga nej på sin semester.
            Men ibland kunde det vara intressant att ställa upp, och då gjorde
            de det. Jag tror inte att det handlade om att de inte kunde utnyttja
            sin lagstadgade semester.
          </note>
          <note>
            Jag var med, och kanske även Allan Widman, när vi bestämde att
            Försvarsmaktens helikoptrar och budget inte skulle gå till skogsbränder.
            Skogsägarna skulle ta ansvaret för det. Jag tror att det var under
            vår första period som vi resonerade om detta. Det blev ett beslut
            om att försvarets helikoptrar inte längre skulle användas till
            detta, utan försvaret skulle jobba med försvarets uppgifter. Dit
            hörde inte skogsbrand. Därför bestämde vi oss för att ta bort
            denna del.
          </note>
          <note>
            Under en period hade vi inte skogsbrandflyg heller. Men den delen
            har kommit tillbaka, och jag tror att skogsbrandflyg är helt nödvändigt.
            Frågan är vem som ska betala. Är det staten eller skogsägarna?
            Staten äger visserligen skog. Men det gör många andra också, så
            de ska kanske vara med och bidra.
          </note>
          <note type="speaker">
            Anf. 234 ALLAN WIDMAN (L) replik:
          </note>
          <note>
            Herr talman! Nu tror jag att Åsa Lindestam blandar ihop lite
            olika företeelser.
          </note>
          <note>
            Skogsbrandflyg fanns fram till början av 2000-talet och hade
            till uppgift att observera över stora områden om en skogsbrand
            var på väg att spridas. Det togs bort med hänvisning till skogsfastighetsägarnas
            eget ansvar.
          </note>
          <note>
            Det är inte det vi diskuterar nu utan Försvarsmaktens möjlighet
            att med sina exklusiva resurser bidra till att släcka skogsbränder.
            Det är delvis en annan sak.
          </note>
          <note>
            Här sker det ersättningar mellan olika myndigheter. När Försvarsmakten
            ställer upp sker det en ekonomisk kompensation, så på det sättet
            blir Försvarsmakten inte lidande.
          </note>
          <note>
            Herr talman! Jag har inte påstått att helikopterförarna på Kallax
            inte får sin semester. Jag kan bara konstatera att de rings in
            från sina semestrar eftersom man inte kan planera detta. Men det
            är klart att de förr eller senare får ta ut sin lagstadgade semester.
          </note>
          <note>
            Min fråga kvarstår: Tycker Åsa Lindestam att det är en rimlig
            ordning att ha det på det sätt som det nu fungerar? Hon tyckte
            inte det i Försvarsberedningen. Är Åsa Lindestam beredd att ta
            några initiativ tillsammans med en bred opposition i den här frågan
            för att göra en översyn av stödet till det civila samhället?
          </note>
          <note>
            Herr talman! Jag kan inte undgå att notera att Åsa Lindestam
            ännu inte har besvarat min andra fråga om på vilket sätt vi nu
            märkbart stärker den svenska förmågan till ubåtsjakt. Men eftersom
            hon har flera anföranden kvar, åtminstone ett, antar jag att jag
            får svar på den frågan nu.
          </note>
          <note type="speaker">
            Anf. 235 ÅSA LINDESTAM (S) replik:
          </note>
          <note>
            Herr talman! Det är svårt att hinna med alla frågor man får på
            två minuter, det måste jag säga. Jag kanske skulle prata fortare,
            men det klarar jag inte riktigt av.
          </note>
          <note>
            Allan Widman har alltid varit nere i detaljerna när det gäller
            saker och ting, men jag vet att de här sakerna hör ihop. Det som
            var det viktiga i mitt tidigare anförande var om försvaret ska
            stå för de uppgifter som försvaret har eller om vi ska använda
            våra helikoptrar till helt andra saker, som Allan Widman tycker.
            Nej, jag tycker inte det i det här fallet, utan vi har valt i
            den här delen.
          </note>
          <note>
            Det vi har förändrat på senare tid är hjälpen till polisen. Där
            tycker jag att vi ska använda helikoptrar, för vi har sett i utredningar
            att det har varit oerhört kostsamt att polisen skaffar sina egna
            helikoptrar.
          </note>
          <note>
            Jag tror att det är många myndigheter som tänker på sitt eget,
            i sina stuprör. Jag vet att det har varit många utredningar om
            hur helikoptrar ska användas i Sverige, men just för närvarande
            tror jag att vi ska hålla oss till detta. Polishelikoptrar – ja,
            men resten får vi klara på annat sätt. Pengarna måste också komma
            på annat sätt.
          </note>
          <note>
            Statens verksamhet ska trots allt bekostas på något vis. Det
            kan bli oerhört dyrt om vi ska använda försvarets helikoptrar
            till en stor mängd verksamheter. Det är inte bara den delen, utan
            det finns många fler delar som man skulle kunna använda helikoptrarna
            till. Allan Widman får väl skriva en motion om att vi borde använda
            dem på annat sätt. Då kan det bli en diskussion.
          </note>
          <note type="speaker">
            Anf. 236 MIKAEL OSCARSSON (KD) replik:
          </note>
          <note>
            Herr talman! I EU-fördraget, eller Lissabonfördraget, finns det
            en paragraf som heter 42.7 och som är en solidaritetsförklaring.
            Den får utlösas vid kris, konflikt eller terrorhandling.
          </note>
          <note>
            Vi vet alla i den här kammaren vad som hände den 13 november,
            det förfärliga som drabbade Frankrike, Paris och enskilda människor
            – en meningslös terrorhandling som IS/Daish stod bakom.
          </note>
          <note>
            Efter det gick man ut och ryckte i snöret för första gången i
            EU:s historia och sa: Nu behöver vi hjälp, nu behöver vi fler
            som hjälper till i insatserna mot IS/Daish. Sveriges regering
            var snabbt ute och sa att vi ska ställa upp. Försvarsministern
            sa att vi ska lämna ett substantiellt militärt stöd.
          </note>
          <note>
            Nu blev det ingen uppgörelse. Vi kristdemokrater och Alliansen
            tyckte att vi skulle hörsamma den uppmaning om spaningshjälp som
            kom från Frankrike och även USA. Nu blev det i stället 50–100
            SAC-timmar med transportflyg, C-17. Det blev en liten förstärkning
            med stabsofficerare i Mali. Det blev Herculesplan, ett sådant,
            inte i vår eller nästa höst, utan 2017.
          </note>
          <note>
            Åsa Lindestam sa i sitt anförande att hon var glad över att det
            var ett snabbt svar. Vi var trea – på bronsplats – efter Tyskland
            och Storbritannien. Men är det verkligen ett substantiellt militärt
            stöd som är i enlighet med 42.7?
          </note>
          <note type="speaker">
            Anf. 237 ÅSA LINDESTAM (S) replik:
          </note>
          <note>
            Herr talman! 42.7 är en solidaritetsförklaring där man ska ställa
            upp med det man kan. Det är precis vad vi har gjort i det här
            fallet. Vi har suttit ned tillsammans med er, Mikael Oscarsson,
            och resonerat om vad det skulle kunna vara.
          </note>
          <note>
            Det som har hänt i Frankrike är fruktansvärt. Man behöver stöd
            i många saker, inte bara militärt. Om vi tittar på vad de har
            begärt ser vi att det handlar om avlastning i Afrika så att de
            själva kan komma ifrån där. Det vi har kommit fram till och det
            beslut som regeringen har fattat så här långt är bra.
          </note>
          <note>
            Jag uppfattar att verkligheten där ute inte står stilla, utan
            det kommer att hända många saker. Då tror jag att det är bra att
            vi träffas i vår också och funderar över om det blev rätt eller
            om det skulle ha varit något annat eller något mindre.
          </note>
          <note>
            När det gäller det Herculesplan som vi kommer att bidra med 2017
            – jag tror att det var tillsammans med Norge och Danmark – ingår
            det att vi har en rotation av plan. Det innebär att vi gör ett
            arbete tillsammans, vilket återigen är ett bevis för att vi kan
            göra mycket mer tillsammans.
          </note>
          <note>
            De delar som transporterna står för – det gäller både SAC och
            Hercules – är något bra. Man har sagt att man vill ha transportmöjligheter,
            och vi kan ställa upp på det vis som vi kan.
          </note>
          <note>
            När det gäller Mali får vi vara glada över att vi klarar av bidra
            med de personer vi bidrar med. Jag förstår att det inte är så
            enkelt att utvidga och hjälpa till i den del där vi nu är med.
            Det finns ett FN-mandat som säger att vi inte kan utöka den mission
            som vi är med i ytterligare.
          </note>
          <note>
            Frankrike önskar däremot att vi ska gå in i deras mission, men
            då måste vi klara av franskan. Det är inte det enklaste, för vårt
            arbetsspråk i det militära är normalt sett engelska. Det blir
            svårt att klara av att tala franska på det sätt som behövs på
            högre nivå. Det blir ett bekymmer för oss.
          </note>
          <note>
            Jag tycker att detta ger ett substantiellt militärt stöd utifrån
            vad man har begärt. Jag tycker inte att vi behöver göra mer i
            dagsläget. Men det måste vi självfallet utvärdera, som Mikael
            Oscarsson säger, och det kommer vi att göra framöver.
          </note>
          <note type="speaker">
            Anf. 238 MIKAEL OSCARSSON (KD) replik:
          </note>
          <note>
            Herr talman! Åsa Lindestam använder en del av sin repliktid till
            att tala om de problem som finns i Mali och det faktum att man
            pratar franska. Visst är det så. Därför hade det varit naturligt
            att ställa upp med något som vi kan och behärskar.
          </note>
          <note>
            Vi gjorde en internationellt erkänd, viktig och bra insats i
            Libyen. Det var väl därför dessa länder hade detta i sikte – det
            här är något som Sverige klarar av och där vi levererar. Våra
            JAS-plan fungerar alldeles utmärkt. Detta är efterfrågat. Då är
            det väl inte så konstigt att man ber oss om stöd.
          </note>
          <note>
            Jag har en allvarlig fråga. Tror inte riksdagsledamoten Åsa Lindestam
            att detta kan få konsekvenser? Det är ju en solidaritetsförklaring.
            Är inte det mått vi mäter upp något som vi en dag kan få tillbaka?
            Kan det vara så att detta faktiskt förändrar dessa länders syn
            på Sverige i negativ riktning? Jag tänker särskilt på Amerika.
          </note>
          <note>
            Vi vet alla i den här kammaren att vi bygger på att vi tror att
            vi ska få hjälp från Amerika. Vi är inte med i Nato, men vi tror
            ändå att vi ska få hjälp.
          </note>
          <note>
            Kan inte det här vara ett test av om Sverige är en lojal partner?
            Kan det inte vara så att detta är viktigare? Visst är en solidaritetsförklaring
            viktig, herr talman, men är det inte också viktigt att visa för
            Amerika att vi gör något som är efterfrågat? Kan detta få konsekvenser
            för hur dessa länder ser på Sverige?
          </note>
          <note type="speaker">
            Anf. 239 ÅSA LINDESTAM (S) replik:
          </note>
          <note>
            Herr talman! Jag var nere och mötte vår trupp i Libyen, och jag
            vet att de gjorde en strålande insats där med spaningsflyg. Men,
            med handen på hjärtat, var Kristdemokraterna egentligen inte lite
            tidigt ute med att säga att vi skulle ha spaning där nere?
          </note>
          <note>
            Jag tror att om vi hade gjort som jag sa – lugnat oss lite, lyssnat
            och läst vad man egentligen ville – skulle vi ha sett att vi har
            svarat upp mot det som Frankrike vill ha.
          </note>
          <note>
            När det gäller den allvarliga fråga som Mikael Oscarsson ställde
            tror jag inte att USA kommer att hjälpa de länder som inte bidrar.
            Men det gör vi just nu.
          </note>
          <note>
            Men jag tror att länder tänker så här: Kan vi tillsammans lösa
            de bekymmer som vi har på något vis? Är det så att båda kan tjäna
            på det? Är det så att tre länder kan tjäna på att gå samman, som
            jag beskrev att vi gjorde med Hercules? Då tror jag att man kan
            hjälpas åt i många svåra frågor.
          </note>
          <note>
            Det är allvarligt, men det är också en sanning. Om USA kan se
            att vi tillsammans kan göra saker bra är de intresserade av oss.
            Och vi måste väl erkänna att de är intresserade av oss, för vi
            gör bra saker och vi har saker som de är intresserade av, precis
            som vi har saker som vi behöver i de delarna. Jag tror att det
            här löser sig på det sättet.
          </note>
          <note>
            Jag märkte att Mikael Oscarsson inte sa Nato. Jag vill berätta
            att jag var på Nato PA förra veckan. Då reste sig de killar som
            representerade Nato PA USA. De gick ut efter bara några minuter
            och försvann. Däremot fanns det någon annan amerikan som var väldigt
            intresserad av oss. Det var de andra länderna också.
          </note>
          <note>
            Jag tror att bilaterala delar är väldigt intressanta. Däremot
            kanske vi inte alltid kan få hjälp i stor mängd.
          </note>
          <note type="speaker">
            Anf. 240 JAKOP DALUNDE (MP):
          </note>
          <note>
            Herr talman! Sveriges säkerhetspolitik syftar ytterst till att
            garantera landets politiska oberoende och självständighet. Det
            handlar om att värna människors liv och hälsa, samhällets funktioner
            och vår förmåga att up prätthålla grundläggande värden som demokrati,
            rättssäkerhet och mänskliga fri- och rättigheter här i Sverige
            men också i resten av världen utifrån vår bästa förmåga.
          </note>
          <note>
            Hot mot fred och säkerhet avvärjs bäst i gemenskap och samverkan
            med andra, även om Sverige fortsatt är militärt alliansfritt.
            Vi verkställer detta genom vår försvarspolitik på hemmaplan men
            också genom vår t stöd till exempelvis Förenta n ationerna, som
            bidrar till global fred, säkerhet och utveckling.
          </note>
          <note>
            För snart en månad sedan deltog jag i riksdagens FN-studieprogram,
            där man under två veckor får vistas i FN-högkvarteret och delta
            på möten med företrädare för olika delar av FN-systemet. Det var
            verkligen lärorikt. Det som också slog mig under besöken var hur
            oerhört mycket beröm som Sverige får för sina humanitära insatser,
            inte minst i Afrika och i Mellanöstern.
          </note>
          <note>
            Herr talman! Ta exempelvis den svenska stabiliseringsinsatsen
            i Syrien! Visst, den hjälper såklart inte direkt, här och nu,
            på slagfältet. Men detta bidrar på ett substantiellt sätt till
            att mer långsiktigt minska grogrunden för extremism och minska
            rekryteringsbasen för Daish. Det är det enda sättet för oss att
            långsiktigt lösa de utmaningar som vi står inför och att skapa
            en möjlighet för goda krafter att växa fram i Daish s ställe.
          </note>
          <note>
            Dessa insatser fyller inte bara kortsiktiga humanitära behov,
            utan de bidrar också långsiktigt till konfliktförebyggande. Det
            är viktigt att ha det i bakhuvudet även i denna debatt, för ju
            bättre vi är på att förebygga konflikter, desto mindre resurser
            och energi behöver vi lägga på att hantera konflikter när de väl
            uppstår.
          </note>
          <note>
            Herr talman! Sverige tar även genom medlemskapet i Europeiska
            unio ­ nen ett solidariskt ansvar för EU:s fred och säkerhet och
            EU:s möjlighet att verka för en fredlig och demokratisk utveckling
            i vår omvärld. Detta märks inte minst genom det svar som regeringen
            i dag presenterade på Frankrikes begäran enligt artikel 42.7 i
            EU-fördraget.
          </note>
          <note>
            Andra försvars- och säkerhetspolitiska samarbeten, som exempelvis
            det nordiska, stärker säkerheten i vårt närområde, ger möjlighet
            att utveck ­ la vår militära förmåga och bidrar till kvalificerade
            internationella krishanteringsoperationer. Dessutom ska vikten
            av ett fördjupat samarbete med Finland särskilt framhållas i sammanhanget.
          </note>
          <note>
            Herr talman! Det har upprepats flera gånger i kammaren, men vi
            kan konstatera att den säkerhetspolitiska situationen i Europa
            har fortsatt att försämras. Mot denna bakgrund anser regeringen
            att den svenska försvarsförmågan bör stärkas, vilket nu sker inom
            ramen för den mycket breda överenskommelse som regeringen har
            tillsammans med Moderaterna, Kristdemokraterna och Centerpartiet.
          </note>
          <note>
            Dessa satsningar innebär en förstärkt försvarsförmåga genom bättre
            tillgång till underhåll och standardmateriel, fler och mer kvalificerade
            övningar och en mer uthållig personalförsörjning.
          </note>
          <note>
            Herr talman! Minst lika viktigt är det civila försvaret och vår
            förmåga att motstå störningar och förebygga olyckor och kriser.
            Planeringen av totalförsvaret ska återupptas, och en sammanhängande
            planering för totalförsvaret säkerställs genom planeringsanvisningar
            till berörda myndighe ­ ter. Det är ett första steg i återuppbyggandet
            av den verksamhet och de åtgärder som krävs inom ramen för det
            civila försvaret.
          </note>
          <note>
            Förmågan att hantera kriser i samhället i fredstid ger också
            en grundläggande förmåga att hantera situationer under höjd beredskap.
            Inom ramen för detta arbete utvecklar vi hur risk- och sårbarhetsanalyser
            från myndigheter och kommuner och landsting bättre kan vara underlag
            för bedömningar kring samhällets krisberedskap och hur de kan
            utgöra ett strategiskt planeringsverktyg för att utveckla just
            samhällets krisberedskap.
          </note>
          <note>
            Herr talman! En annan av de många utmaningar som samhället står
            inför gäller de konsekvenser som kommer med ett förändrat klimat.
            Ett mer extremt väder för med sig ökade risker för olika typer
            av störningar för samhället som kan ge allvarliga konsekvenser.
            För att kunna möta dessa utmaningar gör vi bedömningen att det
            krävs ett ökat fokus på klimatanpassning och det förebyggande
            arbetet. Med anledning av detta gör regeringen en omfattande satsning
            på anslaget för förebyggande åtgärder mot exempelvis jordskred
            och andra naturolyckor för perioden 2016 – 2019. Detta möjliggör
            även för kommunerna att bygga ut sina åtgärder för att hantera
            detta.
          </note>
          <note>
            Till sist, herr talman, handlar det om det som kanske är det
            viktigaste för mig. Det är att den militära alliansfriheten ligger
            kvar. Det vore oerhört allvarligt om Sverige i det här läget skickade
            signaler som riskerar att få det redan spända läget kring Östersjön
            att eskalera. Därför är jag stolt över att dörren fortsatt är
            stängd för ett svenskt Natomedlemskap.
          </note>
          <note type="speaker">
            Anf. 241 STIG HENRIKSSON (V) replik:
          </note>
          <note>
            Herr talman! När jag skrev uppsats fick jag ibland kritiken:
            avvikelse från ämnet. Ibland tycker jag nästan att debatten förtjänar
            samma omdöme.
          </note>
          <note>
            Men det handlar alltså om Frankrike. Jag vill tala om att jag
            tycker att det har varit bra agerat av regeringen. Det har varit
            bra diskussioner och bra information. Vi hamnar på bronsplats,
            av 28 länder. Herregud! Går det lika bra i EM i fotboll kommer
            jag att vara väldigt nöjd, kan jag tala om.
          </note>
          <note>
            Det här är ett betydelsefullt bidrag. Det är ett citat från Frankrikes
            regering, men de kanske inte vet vad de talar om. Det är inga
            JAS-plan som ska snurra runt. Däremot är det kraftiga satsningar
            på den civila återuppbyggnaden i både Syrien och Irak, vilket
            nästan ingen vill prata om. Men det kanske är den allra viktigaste
            insatsen vi kan göra på lång sikt för att minska terrorhotet.
          </note>
          <note>
            Det fanns många goda skäl, menar jag, att inte skicka JAS-plan
            till Syrien. Det första är att det folkrättsliga stödet är tämligen
            svagt. Det stödet är en grundförutsättning, eller borde vara det,
            för att man över huvud taget ska resonera vidare. Skulle man skicka
            fler stridsflygplan till ett luftrum som redan vimlar av dem utan
            koordinering, ledning, samordning och så vidare? Ryssland, Storbritannien,
            USA och Turkiet är där och snurrar. Jag tror inte att det är en
            stor brist, uppriktigt sagt, i Syrien eller i luftrummet över
            Syrien.
          </note>
          <note>
            Det är klart att man ska vara lite kameral. 250 – 350 miljoner
            är pengar det med. Och i och med det Afghanistanbeslut som en
            majoritet i Sveriges riksdag tog tidigare i dag är pengarna slut.
          </note>
          <note>
            För att ändå göra en replik av det här: Kan jag uppfatta det
            som att Jakop Dalunde och Miljöpartiet delar denna analys, och
            hur ser Jakop Dalunde på framtiden?
          </note>
          <note type="speaker">
            Anf. 242 JAKOP DALUNDE (MP) replik:
          </note>
          <note>
            Herr talman! Jag måste ärligt säga att det var lite svårt att
            utkristallisera exakt vad som var själva den konkreta frågeställningen.
            Det lät mest som beröm kring det som regeringen gör och det som
            jag själv anför, så jag måste tyvärr be ledamoten Henriksson upprepa
            frågan lite mer tydligt.
          </note>
          <note type="speaker">
            Anf. 243 STIG HENRIKSSON (V) replik:
          </note>
          <note>
            Herr talman! Jag kan förstå Jakop Dalundes förvirring, om vi
            säger så. Men med tanke på att jag ser det som en avvikelse från
            ämnet att över huvud taget debattera det här kanske det är naturligt
            att man tar chansen.
          </note>
          <note>
            Jag undrar om Jakop Dalunde delar den analys som jag har gjort;
            det förutsätter jag med tanke på det han har sagt. Men jag vill
            också ha lite resonemang om framtiden. Det talas ju om att detta
            är steg ett och inte steget. Det finns ju lite olika bollar i
            luften här, för att a nknyta till en idrott jag nyss nämnde, och
            det kan vara intressant att höra lite funderingar om hur Miljöpartiet
            och Jakop Dalunde ser på eventuella framtida satsningar.
          </note>
          <note type="speaker">
            Anf. 244 JAKOP DALUNDE (MP) replik:
          </note>
          <note>
            Herr talman! Då förstår jag lite bättre. Det handlar alltså om
            framtiden för stödet till Frankrike. Jag ser att ledamoten nickar
            instämmande.
          </note>
          <note>
            Då tycker jag att det är en god hållning att betrakta detta som
            ett gott första paket. Sedan får vi helt enkelt under 2016 utvärdera
            hur läget utvecklar sig. Jag utesluter ingenting och stänger inga
            dörrar, utan jag är villig att sitta ned och resonera kring olika
            sätt som Sverige vidare kan bidra till att bistå Frankrike.
          </note>
          <note type="speaker">
            Anf. 245 HANS WALLMARK (M) replik:
          </note>
          <note>
            Herr talman! Jag tyckte att det fanns bra saker i mitten av Dalundes
            anförande, men början och slutet har jag vissa invändningar emot.
          </note>
          <note>
            I mitten hade han rätt mycket om totalförsvaret och civilförsvaret,
            och det var ju någonting som till exempel kollegan Daniel Bäckström
            från Centern lyfte fram i sitt anförande. Jag vill ändå kvittera
            det, för jag tycker att det finns all anledning att vi ska fortsätta
            diskutera detta, för det är värdefullt och viktigt.
          </note>
          <note>
            Låt mig nu komma med lite mer kritik.
          </note>
          <note>
            Jag tycker också att det som är bra med vår försvarsuppgörelse,
            som ligger till grund för det försvarsbeslut vi har fattat, är
            det fördjupade samarbetet med andra länder, våra allierade, inte
            minst med USA och den transatlantiska länken som är utpekad. Jag
            vill också se en utökad övningsverksamhet med våra grannar och
            nära vänner. Det kan vara Finland, men det kan också vara Estland,
            Lettland, Litauen och inte minst USA.
          </note>
          <note>
            Precis som har nämnts tidigare i debatten kommer vi nu under
            2016 att debattera och fatta beslut om det så kallade värdlandsavtalet
            som ytterligare underlättar och fördjupar detta.
          </note>
          <note>
            Då vill jag ändå ställa en kontrollfråga. Jag har ju sett i debatten
            ett antal miljöpartister som vänder sig emot både värdlandsavtalet
            och kopplingen till USA. Är det hela regeringspartiet Miljöpartiet
            som står bakom den förda politiken, eller är det väl valda delar
            av Miljöpartiet som stöder den försvarsinriktning som de gröna
            är en del av i regeringsunderlaget?
          </note>
          <note>
            Värdlandsavtal, fördjupad övningsverksamhet med USA, ett förstärkande
            av den transatlantiska länken – är det hela den gröna politikens
            politik, eller är det väl valda delar?
          </note>
          <note type="speaker">
            Anf. 246 JAKOP DALUNDE (MP) replik:
          </note>
          <note>
            Herr talman! Jag själv blev politiskt medveten under 90-talet
            , i en tid efter den stora kraftmätningen under kalla kriget då
            stora delar av den bredare vänstern hade ett ganska låst förhållningssätt
            till USA och dåvarande Sovjetunionen. Det var kanske inte så utpräglat
            i den tid jag levde i, så jag är inte uppväxt med samma typ av
            beröringsskräck inför USA som andra kanske har.
          </note>
          <note>
            Samtidigt har jag i en stor del av mitt politiska engagemang
            varit väldigt kritisk till hur USA agerade när det gäller invasionen
            av Irak och hur man sedan hanterade sin Mellanösternpolitik i
            synnerhet. Efter valet av Barack Obama kan man ändå se att USA
            har haft en betydligt bättre politisk utveckling, samtidigt som
            vi sett att utvecklingen i Ryssland blivit alltmer problematisk.
          </note>
          <note>
            Sett ur det perspektivet ser jag fortsatt inte heller någon typ
            av beröringsskräck inför USA när det gäller att öva. Dessutom
            kan jag tillägga att vi gröna ofta bryr oss om resurseffektivitet,
            och ett gott sätt att öka vår militära förmåga utan att spendera
            alltför mycket resurser är ju att öva tillsammans med andra och
            då gärna starkare parter, exempelvis USA. Det är ingenting som
            jag vänder mig särskilt kraftigt emot. Dock ska det ändå framhållas
            att olika typer av övningar kan sända olika typer av säkerhetspolitiska
            signaler. Det är en annan femma som man får ha i beaktande.
          </note>
          <note type="speaker">
            Anf. 247 HANS WALLMARK (M) replik:
          </note>
          <note>
            Herr talman! Då förstår jag att Jakop Dalunde inte har någon
            beröringsångest när det gäller USA. Men jag måste referera till
            vad Jakop Dalunde sa i sin kommentar till Stig Henriksson: Jag
            förstod inte riktigt vad Dalunde försökte säga.
          </note>
          <note>
            Jag ställde nämligen en mycket konkret fråga, herr talman. När
            det gäller fördjupad övningsverksamhet, när det gäller att stärka
            den transatlantiska länken, när det gäller att betona det särskilda
            samarbetet med USA som ligger helt inom ramen för försvarsuppgörelsen
            och den inriktning vi går in i – är det då hela Miljöpartiets
            politik eller väl valda delar av de gröna som står bakom? Jag
            vill alltså återkomma till regeringspartiet de gröna. Är det hela
            er politik eller väl valda delar av ert parti som står bak ­ om
            detta?
          </note>
          <note>
            Herr talman! Jag tycker ändå att det är intressant och lite avslöjande
            av Jakop Dalunde att ta upp att det finns beröringsångest inför
            USA. Det gör det i svensk politik, och jag tror också att det
            delvis är en förklaring, kanske rent av till det paket vi nu ser
            som presentation på Lissabonfördraget och Frankrikes begäran 42
            . 7. Det finns nämligen en koppling till det så kallade Amerikabrevet,
            nämligen att USA också har begärt ökat stöd och ökad hjälp i kampen
            mot Daish.
          </note>
          <note>
            Jag tycker alltså att det var intressant och i någon mening,
            herr talman, lite avslöjande att Dalunde ägnade två minuter åt
            att prata om just antiamerikanism och att han själv inte var en
            del av den. Därmed indikerar han ju att den finns någon annanstans.
          </note>
          <note>
            Frågan är därför, herr talman: När det gäller ökad övningsverksamhet,
            när det gäller stärkande av den transatlantiska länken, när det
            gäller ökat samarbete med USA – är det hela Miljöpartiet som regeringsparti
            som står bakom el ler väl valda delar av de gröna?
          </note>
          <note>
            Två minuter har herr Dalunde på sig för att utveckla detta, herr
            talman!
          </note>
          <note type="speaker">
            Anf. 248 JAKOP DALUNDE (MP) replik:
          </note>
          <note>
            Herr talman! Tack, ledamoten Wallmark, för detta utmärkta tillfälle
            att göra just detta!
          </note>
          <note>
            Tesen att det skulle vara det så kallade Amerikabrevet som ligger
            till grund för regeringens linje att inte gå vidare med en spaningsinsats
            med JAS-plan tror jag är ganska falsk. Snarare handlar det om
            den folkrättsliga gråzonen för en sådan insats och bristen på
            command and control. Det är det som ligger till grund för att
            regeringen inte skickar JAS-plan för spaning.
          </note>
          <note>
            Värdlandsavtalet tecknades av den borgerliga regeringen strax
            före valet. Det är upp till regeringen att lägga fram en proposition
            till riksdagen där man ska hantera det. Beredningen av detta ärende
            sker just nu i Regeringskansliet, och regeringen kommer att återkomma
            med det till riksdagen.
          </note>
          <note type="speaker">
            Anf. 249 ALLAN WIDMAN (L) replik:
          </note>
          <note>
            Herr talman! Min fråga skulle egentligen ha rört någonting annat,
            men när jag hör Jakop Dalunde säga att det handlar om en folkrättslig
            gråzon och att detta förhindrar regeringen att besluta om en insats
            med JAS Gripen i Syrien och Irak kommer jag att addera en fråga
            till den planerade frågeställningen.
          </note>
          <note>
            Jag vill ställa frågan om det är Jakop Dalundes uppfattning att
            det som bland annat Frankrike, Storbritannien med flera länder
            inom ramen för den breda koalitionen nu gör i Syrien och Irak
            står i strid med folkrätten.
          </note>
          <note>
            Herr talman! Jag hörde Jakop Dalunde säga att han var mycket
            nöjd med att alliansfriheten ligger fast. Jag tänkte läsa någon
            rad ur ett kommittédirektiv som beslutades den 12 november 2015
            av regeringen – kollektivt som alltid – Förutsättningar enligt
            regeringsformen för fördjupat försvarssamarbete .
          </note>
          <note>
            ”En särskild utredare ska analysera förutsättningarna enligt
            regeringsformen för Sverige att, under förutsättning att nödvändiga
            politiska beslut fattas, med militära resurser agera gemensamt
            med annan stat för att möta ett väpnat angrepp mot någon av staterna
            samt för att hindra kränkningar av någon av staternas territorium
            i fred och under krig mellan främmande stater.”
          </note>
          <note>
            Är det, herr talman, frihet från att ingå i en allians med Nato
            som Jakop Dalunde slår vakt om, eller är det den militära alliansfriheten
            mer generellt?
          </note>
          <note type="speaker">
            Anf. 250 JAKOP DALUNDE (MP) replik:
          </note>
          <note>
            Herr talman! Tack, ledamoten Widman, för frågan! Det korta svaret
            är att det i huvudsak handlar om Nato.
          </note>
          <note type="speaker">
            Anf. 251 ALLAN WIDMAN (L) replik:
          </note>
          <note>
            Herr talman! Det kan hända spännande saker i Sveriges riksdag
            även sent om kvällarna. Jag kommer naturligtvis att prova motsvarande
            fråga på försvarsministern något senare, men det är mycket intressant
            att höra att Miljöpartiet anser sig vara berett att ge upp den
            m ilitära alliansfriheten, för såvitt det inte handlar om ett
            medlemskap i Nato. Det var stora nyheter.
          </note>
          <note>
            Jakop Dalunde har en sista replik kvar, och jag skulle vara tacksam
            om han ville utveckla den andra frågan jag hade, nämligen om han
            anser att det som Storbritannien och Frankrike nu gör i Syrien
            och Irak står i strid med folkrätten eller inte.
          </note>
          <note type="speaker">
            Anf. 252 JAKOP DALUNDE (MP) replik:
          </note>
          <note>
            Herr talman! Nej, jag har inga synpunkter på vad Frankrike gör.
            Jag har inget skäl att kritisera Frankrike.
          </note>
          <note>
            Om Sverige ska sända JAS-plan behöver vi göra en utvärdering
            utifrån vårt perspektiv i fråga om folkrätten. Jag litar på Utrikesdepartementets
            folkrättsliga experter , som berättar för mig att det är att tänja
            på folkrätten för Sverige att göra så. Det är en folkrättslig
            gråzon. Den bedömningen litar jag helt enkelt på.
          </note>
          <note>
            Man ska tillägga att det även handlar om bristen på command and
            control, att det i dagsläget inte finns erforderliga system att
            ha insyn i beslutsprocesser och att säkerställa att insatsen görs
            på ett adekvat sätt.
          </note>
          <note type="speaker">
            Anf. 253 Försvarsminister PETER HULTQVIST (S):
          </note>
          <note>
            Herr talman! Basen för regeringens arbete när det gäller utgiftsområde
            6 och när det gäller framtidens försvarsmakt är naturligtvis inriktningspropositionen.
            Regeringen tar sin utgångspunkt i de omvärldsförändringar som
            vi lever med. Det handlar framför allt om den ryska aktiviteten
            i vårt närområde.
          </note>
          <note>
            Vi kan konstatera att annekteringen av Krim är ett slutligt bevis
            på att Ryssland är berett att använda sin militära förmåga för
            att nå politiska syften. Vi noterar också en ökad övnings- och
            underrättelseverksamhet i vårt närområde, i Östersjöområdet, och
            det ställer naturlig tvis ökade krav på den svenska f örsvarsmakten.
          </note>
          <note>
            Vi fördjupar samarbetet med Finland, och vi genomför en lång
            rad åtgärder för att öppna för att fördjupa samarbetet. Vi genomför
            bland annat en utredning för att se de juridiska förutsättningarna
            för att göra dessa fördjupningar, använda varandras infrastruktur
            och använda varandras hamnar och flygbaser på olika sätt.
          </note>
          <note>
            Vi övar förband tillsammans på flygsidan, armésidan och marinsidan.
            Vi tittar på scenarier bortom fredstida förhållanden. Vi stärker
            samarbetet i Norden, vi fördjupar samarbetet med de baltiska staterna,
            vi är aktiva inom Natos partnerskap och vi försöker utveckla den
            transatlantiska länken med utgångspunkt i det fattade riksdagsbeslutet.
            Det handlar alltså om övningsverksamhet, forskning, materiel,
            interoperabilitet och internationella operationer.
          </note>
          <note>
            När vi ser på läget i vårt närområde kan vi se att stora övningar
            genomförs. I juni 2014 var det en beredskapskontroll från rysk
            sida med 65 000 soldater, 5 500 fordon, 180 flygplan och 60 helikoptrar.
            I mars 2015 var det beredskapskontroll i Arktis med 38 000 soldater.
            I maj 2015 var det dags för centrala milot. Vi har haft beredskapskontroll
            i Kaliningrad. I augusti i år var det en landstigningsövning i
            Östersjön, en stor militärövning som hette Center, en vitrysk
            övning som hette Union Shield och Östersjömarinens höstövning.
          </note>
          <note>
            Det pågår hela tiden många aktiviteter.
          </note>
          <note>
            Från svensk sida deltar vi naturligtvis i en omfattande övningsverksamhet
            tillsammans med andra länder. Varje sådan övning är att betrakta
            som en säkerhetspolitisk signal som fungerar balanserande i det
            stora perspektivet.
          </note>
          <note>
            Det vi har framför oss nu är Cold Response 2016 i februari i
            Norge. Vi har Swefinex 16 i maj . Vi har övningen Open Spirit
            i maj i Östersjön med koppling till Litauen. Vi har en brigadstridsövning
            i maj – juni i Skövde. Vi har Baltops i Östersjön i juni. Vi har
            en övning som heter Anaconda i Polen i juni. Vi har flygvapenövningen
            i augusti – september. Vi har Northern Coast i september. Vi har
            Swenex i november. Och vi har en operativ ledningsövning i november.
            Det är några av de större övningarna. Till detta kommer en omfattande
            övningsverksamhet i hela det nordiska perspektivet där man även
            bör ta med de baltiska staterna , Polen, Tyskland och Danmark
            när man bedömer helheten och kraften i verksamheten.
          </note>
          <note>
            Allt detta är balanserande övningsverksamhet med tyngd och vikt.
          </note>
          <note>
            Det vi jobbar med för att verkställa försvarsbeslutet och för
            att öka vår militära förmåga är att genomföra krigsförbandsövningar
            så att samtliga förband övas. Här är pengar avsatta från 2016
            fram till 2020. Vi kommer att upprätta en lätt motoriserad skyttebataljon
            som också är luftburen. Pengar är avsatta från 2016 till 2020.
            För ett stridsfordonsmonterat granatkastarsystem är pengar avsatta
            från 2018 till 2020.
          </note>
          <note>
            För brobandvagnar, en 36-meters och två 14-meters, är pengar
            avsatta från 2016 till 2020. För förbättrad pansarvärnsförmåga
            är pengar avsatta från 2016 till 2020. För stridsgruppen på Gotland
            är pengar avsatta från 2016 till 2020. För granatkastare i hemvärnet
            är pengar avsatta 2016 till 2020. Samma årtal gäller för personlig
            utrustning, modifiering av korvetter så att full korvettförmåga
            för ytstrid, luftförsvar och ubåtsjakt kan vidmakthållas. Pengar
            är avsatta åren 2016 – 2017.
          </note>
          <note>
            När det gäller ubåtsjaktsförmågan halvtidsförlängs fem bevakningsbåtar.
            Sex bevakningsbåtar blir bojbåtar. Antiubåtsgranatkastare installeras
            på minröjningsfartyg, och sensorkedjor byggs upp. Pengar är avsatta
            för åren 2016 – 2020. Undervattenssensorerna kommer 2017 – 2018.
          </note>
          <note>
            Det finns mer pengar för vidmakthållande av transportflyg åren
            2019 – 2020 och spridning på flygbaser mellan 2017 och 2020.
          </note>
          <note>
            Allt det som fanns med i inriktningspropositionen är under hantering.
            Det finns en planering. Självklart kommer vi kanske att möta förskjutningar,
            fördyringar och att olika projekt blir försenade. Men det får
            vi hantera i det läget. Vi ska ha öppna ögon för att sådan a situationer
            kan inträffa.
          </note>
          <note>
            När det gäller de n ekonomiska utvecklingen fanns 42,8 miljarder
            för 2015 , 44,8 miljarder för 2016 , 46,1 miljarder för 2017 ,
            47 miljarder för 2018 och 49,1 miljarder för 2019 .
          </note>
          <note>
            Vi följer den planering som inriktningsbeslutet innebär. Det
            är regeringens grundläggande uppgift att verkställa beslutet.
            Vi har också levererat grunderna för att starta ett arbete när
            det gäller totalförsvarsplanering, och vi får den första återrapporten
            om det arbetet den 10 juni nästa år.
          </note>
          <note>
            Vi har tillsatt utredningar som vi var överens om i arbetet med
            inriktningspropositionen. Det handlar om den finansiella styrningen
            av FMV, översyn av materiel och logistik, hållbar personalförsörjning,
            forskning och utveckling på försvarsområdet samt ett fördjupat
            försvarssamarbete. Vi är fullt ut i verkställande fas när det
            gäller detta. Det här är den huvuduppgift vi har. Jag har också
            i dag för samtlig personal på departementet klargjort att det
            här är huvuduppgiften under den kommande tiden och att mycket
            kraft måste läggas på uppföljning och utvärdering.
          </note>
          <note>
            När det sedan gäller den militära insats som i och för sig inte
            hanteras i det här forumet men som ändå har kommenterats rätt
            så rejält kan jag säga att militär transport via C-17, som vi
            avsätter tid för under 2016, är en åtgärd med militär substans
            . Militär transport 2017 med TP 84 eller C-130 är också en åtgärd
            med militär substans. Den materiel som är sekretessbelagd och
            måste hanteras via ISP och som också måste underställas riksdagen
            är av sådant slag att den innehåller tydlig militär substans.
            Jag vill bara klargöra de här bitarna, så att man inte försöker
            förminska det som nu görs. Åtgärden när det gäller materiel är
            verkligt efterfrågad av Frankrike.
          </note>
          <note>
            De t är precis som det har sagts: D et kommer att ske en utvärdering.
            När det gäller framtiden utlovar jag ingenting men utesluter heller
            ingenting. Självklart ska saker och ting finansieras. Men det
            finns också någonting som heter 2017 i sammanhanget. Det beror
            på vilket perspektiv man lägger in i det hela. Jag utesluter som
            sagt inget och pekar inte heller ut något i detta läge. Jag tidsbestämmer
            inget mer än att det ska göras en utvärdering.
          </note>
          <note>
            Fransmännen har meddelat att det är ett betydelsefullt bidrag
            som ges. De har formulerat sig så här: Detta är glädjande och
            visar på den gemensamma viljan hos Frankrike och Sverige att förstärka
            insatserna mot IS/Daish och att stabilisera läget i konfliktområden
            som Mali och Centralafrika.
          </note>
          <note>
            Nu har vi tagit det första steget. Sedan får vi följa utvecklingen
            och se hur vi kommer att åtgärda det här i framtiden.
          </note>
          <note type="speaker">
            Anf. 254 ALLAN WIDMAN (L) replik:
          </note>
          <note>
            Herr talman! Det är med viss spänning man konstaterar att tre
            femtedelar av den så kallade försvarsgruppen nu har tryckt in
            sig för replik. Det ska bli intressant att följa.
          </note>
          <note>
            Jag lyssnade mycket noga på försvarsministerns redogörelse över
            vad som kunde anses vara militär substans i det bidrag till Frankrike
            som regeringen i dag har presenterat. Men jag måste ändå som komplement
            till den redovisningen få ställa frågan: Känner sig försvarsministern
            nöjd med det som Sverige nu bidrar med, handen på hjärtat?
          </note>
          <note>
            Vi kunde nyss höra Jakop Dalunde förklara att den ovilja mot
            militära allianser som Miljöpartiet känner närmast avser den transatlantiska
            säkerhetsorganisationen Nato och inte så mycket andra eventuella
            allianser. Jag läste nyligen innantill ur ett direktiv som försvarsministern
            har gett till en utredare. Det handlar inte om de juridiska frågorna,
            herr talman, utan om hur pass kompatibelt med regeringsformen
            ett optionellt försvarsförbund med annat land är. Enligt min mening
            är det därför en grundlagsfråga som ska utredas. Det är överraskande,
            kan man tycka, eftersom det är Försvarsdepartementet som tillsätter
            utredningen, men också det är spännande.
          </note>
          <note>
            Min fråga till Peter Hultqvist i den delen är: Om utredningen
            levererar resultat, är det då regeringens avsikt att Sverige ska
            ingå ett ensidigt proklamerat försvarsförbund med Finland?
          </note>
          <note type="speaker">
            Anf. 255 Försvarsminister PETER HULTQVIST (S) replik:
          </note>
          <note>
            Herr talman! Ibland blir det väldigt märkligt, Allan. Vi är överens
            med Finland om att det vi gör inte handlar om något försvarsförbund.
            Vi gör nu scenarier bortom fredstida förhållanden. Om vi sedan
            använder oss av de optionerna i ett krisläge är någonting vi fattar
            beslut om då. Här finns det ingen dold process som pågår med någon
            konstig sorts agenda i bakgrunden. Men vi är tvungna att klara
            ut de lagmässiga möjligheterna kring alla de samarbeten vi nu
            drar igång. Det är det som det handlar om.
          </note>
          <note>
            Det här öppnar heller ingen bakdörr till Nato eller till någonting
            annat. Nato kräver särskilda beslut, särskilda arrangemang och
            särskilda ansökningsförfaranden. Jag tycker att du vrider till
            det här på ett sådant sätt att det passar dina syften, så att
            det ska gå bra att angripa på något sätt. Men det är det här som
            är bakgrunden och uppfattningen.
          </note>
          <note>
            Du frågar om jag är nöjd. Nej, jag är inte nöjd förrän IS/Daish
            är nedkämpat och vi på något vis har löst problemen där nere.
            Nu har vi från regeringens sida gjort ett första paket. Vi har
            också utlovat en utvärdering som vi så småningom ska ta ställning
            till. Sedan får vi ser hur vi går vidare. Jag vill framhålla att
            Frankrike har välkomnat det bidrag som vi nu har gett och uttalat
            att de tycker att det är glädjande och visar på det samarbete
            som vi har mellan Frankrike och Sverige.
          </note>
          <note type="speaker">
            Anf. 256 ALLAN WIDMAN (L) replik:
          </note>
          <note>
            Herr talman! Jag är på en punkt beredd att instämma fullt ut
            med försvarsministern: Det finns ingen anledning att känna sig
            nöjd förrän Daish är nedkämpat i den här regionen. Men nu var
            det inte det som var min fråga. Frågan var om försvarsministern
            med handen på hjärtat ansåg sig nöjd med det som Sverige nu är
            berett att bidra med till Frankrike. Det är en helt annan frågeställning.
          </note>
          <note>
            Jag läste innantill ur direktiven, herr talman. Det handlar om
            möjligheten ”att, under förutsättning att nödvändiga politiska
            beslut fattas, med militära resurser agera gemensamt med annan
            stat för att möta ett väpnat angrepp mot någon av staterna”. Jag
            kan inte uppfatta detta på något annat sätt än att det är ett
            villkorat eller optionellt försvarsförbund som regeringen nu avser
            att utreda.
          </note>
          <note>
            Då är min fråga på nytt, för den har inte blivit besvarad, herr
            talman: Är det den svenska rödgröna regeringens avsikt att som
            ett resultat av den här utredningen ensidigt proklamera ett villkorat
            försvarsförbund med Finland?
          </note>
          <note type="speaker">
            Anf. 257 Försvarsminister PETER HULTQVIST (S) replik:
          </note>
          <note>
            Herr talman! Jag vet inte hur man ska göra för att vara tydlig
            mot Allan Widman. Det finns ingen försvarsförbundsöverenskommelse
            eller någon diskussion om detta mellan den finska och den svenska
            regeringen. Vi har inte gjort någon sådan överenskommelse. Jag
            har sagt hela tiden i den här frågan att vi gör det vi har kommit
            överens om nu, och det är optioner för scenarier bortom fredstida
            förhållanden. Det finns ingen utfästelse om något försvarsförbund.
            Om det är så att vi i en eventuell framtid skulle komma till den
            typen av diskussioner får vi ta upp det då. Men det finns ingenting
            sådant som planeras och diskuteras i dag, varken över eller under
            ytan.
          </note>
          <note>
            När det gäller det här med handen på hjärtat är det så att man
            måste se allting i en process. Det är långsiktiga arrangemang
            det handlar om. Jag är nöjd med det vi har kommit fram till nu,
            men det här kan ta lång tid, och vi måste kanske komma med andra
            saker också för att det ska fungera.
          </note>
          <note>
            De här frågorna är bara försök att pressa på, ge en bild av splittring
            och spela ut olika personer och olika delar av regeringen mot
            varandra. Regeringen är enig bakom det vi nu har ställt upp med.
            Sedan har vi sagt att vi är beredda att återkomma och gå vidare.
            Men hur det ska se ut och hur det ska gå till tar vi ställning
            till om det blir aktuellt.
          </note>
          <note>
            Till Wallmark kan jag säga redan nu att finansieringsfrågor i
            så fall kommer att lösas ut. Det kommer att finnas förslag och
            idéer om hur detta ska gå till. Jag vill också understryka att
            det finns en ny budget för 2017.
          </note>
          <note type="speaker">
            Anf. 258 HANS WALLMARK (M) replik:
          </note>
          <note>
            Herr talman! Jag tackar för försvarsministerns uppfinningsrika
            och innovationsglada förmåga att replikera på replikören redan
            innan densamme tagit talarstolen i besittning. Men det är helt
            rätt – jag hade tänkt ställa frågor om ekonomi. Jag kom bara hit
            senare.
          </note>
          <note>
            För några dagar sedan, när jag förberedde mig för inför denna
            utgiftsdebatt, tänkte jag berömma Peter Hultqvist. Jag tycker
            att vi är flera som varit delaktiga i att åstadkomma något bra,
            nämligen försvarsuppgörelsen. Jag tycker också att den uppräkning
            som försvarsministern ägnade ett par minuter indikerar det. Trots
            att jag är besviken över det som regeringen berättat i dag vad
            gäller att hörsamma Frankrikes begäran tänker jag ändå säga något
            vänligt, herr talman.
          </note>
          <note>
            Det som försvarsministern räknade upp var bra. Den delen av försvarsuppgörelsen
            finns det anledning att vara stolt över. Inte minst vill jag understryka
            det som försvarsministern sa om övningsverksamheten, både de egna
            krigsförbandsövningarna i Sverige och den internationella övningsverksamheten.
            Jag vill se mer av det, och jag är rätt övertygad om att försvarsministern
            själv vill se mer av det.
          </note>
          <note>
            Dock, herr talman och försvarsministern, måste jag säga att jag
            finner det paket som försvarsministern refererar till i dag otillräckligt.
            Vi får en begäran från Frankrike, i det trauma som Paris befinner
            sig efter den 13 november 2015, och utrikesministern lovar ett
            Herkulesplan 2017. Sedan finns också en del annat, bland annat
            det taktiska transportplanet C-17, som är förlagt till Pápa i
            Ungern. Vilken tur att alliansregeringen genomdrev det, under
            motstånd , tror jag , från Socialdemokraterna! Nu finns planet,
            och det kan utlovas.
          </note>
          <note>
            Jag skulle gärna vilja att försvarsministern kastade lite ljus
            på finansieringen ifall vi skulle behöva göra något 2016. Jag
            är för egen del inte beredd att ta pengar från det nationella
            försvaret till internationell verksamhet.
          </note>
          <note type="speaker">
            Anf. 259 Försvarsminister PETER HULTQVIST (S) replik:
          </note>
          <note>
            Herr talman! Jag uppskattar de positiva orden från Wallmark.
            Jag kan kontra med att säga att jag mycket uppskattar det breda
            samarbetet och det jobb som vi kan göra tillsammans i försvarsgruppen.
            Vi hade senast i dag ett möte som jag tyckte var konstruktivt
            och bra. Där avhandlades de mer bilaterala samarbetena.
          </note>
          <note>
            Låt mig med anledning av debatten tidigare i dag säga att det
            arbete som sker inom ramen för Natos partnerskap, och det som
            vi är överens om, ska fortsätta. Den agenda och den plan som vi
            tillsammans med USA håller på att jobba fram ska fortsätta och
            genomföras. Det är viktigt att vi även står för de delarna av
            uppgörelsen.
          </note>
          <note>
            När det gäller ekonomin ska ju allt här i världen finansieras.
            Jag har tidigare redogjort för att vi måste stå för försvarsuppgörelsen.
            Det är hela ingångsvärdet från min och regeringens sida. Om det
            sedan kommer sådant som ska genomföras måste vi ha en idé och
            ett förslag om finansiering. Jag förutsätter att vi i ett sådant
            framtida läge får diskutera hur det i så fall ska gå till.
          </note>
          <note>
            Jag vill peka på tiden bortom 2016. Det finns också något som
            heter 2017. Jag bedömer att den kamp som nu genomförs inte kommer
            att vara avslutad med omedelbar verkan det kommande året.
          </note>
          <note type="speaker">
            Anf. 260 HANS WALLMARK (M) replik:
          </note>
          <note>
            Herr talman! Ja, det finns absolut en tid bortom 2016. 2017 är
            ett bra exempel på det. Dock kan saker och ting inträff a i vår
            omvärld redan under 2016 , både positivt och negativt, som kräver
            internationella insatser. Försvarsministern har själv sagt att
            det kan komma fler paket, och andra socialdemokrater, såsom Åsa
            Lindestam, har sagt att det kan vara en start.
          </note>
          <note>
            Jag uppskattar det som försvarsministern säger, att vi inte rör
            det som ligger inom försvarsuppgörelsen. Om det tillkommer nya
            kostnader inom internationell verksamhet får vi försöka hitta
            alternativ. Jag lovar att Moderaterna i en vårändringsbudget kommer
            att vara mycket konstruktiva vad gäller utgiftskonton som vi skulle
            kunna dra ned på och som inte ligger inom Försvarsmaktens område
            och det beting vi har.
          </note>
          <note>
            Herr talman! Försvarsministern säger att han inte är nöjd förrän
            Isil/Daish är nedkämpad. Låt mig säga att jag delar den åsikten.
            Det ska därför bli intressant att i ljuset av det se hur Sverige
            responderar på de förfrågningar som kommit från USA när det gäller
            den internationella kampen mot Isil/Daish.
          </note>
          <note>
            Vad gäller den diskussion vi hade i går om Irakpropositionen,
            som försvarsministern tyvärr inte kunde avnjuta eftersom han var
            på en Folk och Försvar-tillställning, kan jag nämna att en del
            ledamöter tyckte att man inte behövde betona den militära komponenten
            så mycket. Om man ska göra som försvarsministern säger, nämligen
            nedkämpa Isil/Daish, kräver det i allra högsta grad en tydlig
            militär komponent. Det är väl i ljuset av det jag hade önskat
            att vi, när vi nu sätter normen i förhållande till Frankrikes
            begäran, skulle ha varit tydligare och snabbare än vad vi nu är
            med det vi levererar.
          </note>
          <note>
            Jag har inget emot det vi ger till Frankrike. Jag hade velat
            ge mer. Därför är jag rätt övertygad om att ifall Frankrike redan
            i dag bedömer det vi gör som ett betydelsefullt bidrag skulle
            de, om vi hade gjort mer, i vart fall inte ha ändrat uppfattning
            utan tyckt att också det hade varit ett betydelsefullt bidrag.
          </note>
          <note>
            Jag vill tacka försvarsministern för replikskiftet.
          </note>
          <note type="speaker">
            Anf. 261 Försvarsminister PETER HULTQVIST (S) replik:
          </note>
          <note>
            Herr talman! Det är bra att Wallmark och jag är överens om formuleringen
            ”ett betydelsefullt bidrag”, att vi har noterat att det sägs från
            den franska sidan. Det är en bra plattform för den fortsatta bedömningen
            och eventuella fortsatta diskussioner i det här ärendet.
          </note>
          <note>
            När det gäller debatten om Irak, som jag tyvärr inte kunde närvara
            vid, kan jag säga att det självklart måste vara militära komponenter
            i det. Det är fullständigt avgörande. Jag har själv besökt förbandet
            i norra Irak. Jag har fått synpunkter från peshmerga n . Jag har
            fått synpunkter från den irakiska ledningen. Jag har träffat den
            amerikanske generalen i området. Jag har träffat vårt förband.
            Jag har fått en ordentlig genomgång av förhållandena där. Det
            är klart att det måste till en militär komponent som är stark.
            Koalitionen där är nödvändig för att hålla området stången. Peshmergan
            kan inte ensam göra det jobbet.
          </note>
          <note>
            Det behövs insatser på många håll. När man bedömer Sveriges samlade
            insatser kanske man inte bara ska koncentrera sig på det bidrag
            som vi ger till Frankrike i den akuta situationen utan också notera
            beslutet om insatsen med de soldater som vi har i norra Irak.
            Kanske ska man också se på det som vi bidrar med i Mali. Och i
            förhållande till omvärlden kanske man även ska värdera det långsiktiga
            engagemanget, 14 år hittills, i Afghani ­ stan.
          </note>
          <note>
            Allt det vet jag har betydelse i internationella sammanhang för
            bedömningen av Sveriges samlade vilja att bidra i olika sammanhang.
            Om det låter som att bidraget till Frankrike inte alls är tillfredsställande
            och allt därför raseras vill jag säga att det inte är på det sättet.
            Vi har hela bredden av åtgärder som ska räknas in när man bedömer
            det hela.
          </note>
          <note>
            Jag är nöjd med det som regeringen har kommit med, men jag är
            öppen för utvärderingar och en framtida fortsättning.
          </note>
          <note type="speaker">
            Anf. 262 MIKAEL OSCARSSON (KD) replik:
          </note>
          <note>
            Herr talman! Låt mig börja med att instämma i Hans Wallmarks
            positiva ord om den uppräkning som försvarsministern gjorde i
            början av sitt anförande. Försvarsuppgörelsen blev ett trendbrott.
            Inte minst gäller det betoningen på övning – utan övning ingen
            effekt. Det gäller också det handfasta sätt som försvarsministern
            haft under det första året av sin gärning som försvarsminister.
          </note>
          <note>
            Med tanke på den handfasta och pragmatiska hållning som f örsvarsministern
            ofta visar blev jag därför förvånad över att det inte blev mer
            av det stöd som Frankrike, och även Amerika, efterfrågade. Solidaritetsförklaringen
            är mycket tydlig med att ett land har rätt att begära hjälp, och
            försvarsministern sa också att han inte är nöjd förrän Daish/IS
            är utplånad.
          </note>
          <note>
            Är det då inte lite magert att det bara blev de 50 – 100 timmarna?
            Vi har fått förklarat för oss att det går åt ungefär 20 timmar
            per resa, så det kanske handlar om fem sex transporter. Det är
            också några stabsofficerare i Mali. Och det är Herkulesplanet
            – men inte i vår, inte nästa höst, utan 2017. Är det ett relevant
            svar på Frankrikes solidaritetsbegäran? Är försvarsminis ­ tern
            verkligen nöjd och tycker att det är ett substantiellt militärt
            bidrag?
          </note>
          <note type="speaker">
            Anf. 263 Försvarsminister PETER HULTQVIST (S) replik:
          </note>
          <note>
            Herr talman! Oscarsson missade en viktig sak i paketet, och det
            var materielen. Jag har i olika sammanhang försökt förklara, så
            även på presskonferensen i dag, att det är någonting som jag anser
            har en tydlig militär substans. Materielen är sekretessbelagd
            och måste därför hanteras utifrån de regelverken, men jag kan
            säga att den är tydligt och djupt efterfrågad av Frankrike. Det
            tycker jag att man också ska räkna in när man bedömer helheten
            så att man har med allt när man uttalar sig om vad som är bra
            och dåligt.
          </note>
          <note>
            Jag tycker att den insats vi nu gör är en bra början. Det är
            något som jag och regeringen står bakom. Men vi säger också att
            vi ska utvärdera och återkomma. Vi får se vad vi gör för ställningstagande
            – jag vill inte vare sig utesluta eller peka ut något. Detta är
            det grundläggande förhållningssättet.
          </note>
          <note>
            När man bedömer Sveriges förmåga till solidaritet och åtaganden
            vill jag markera att man måste se dels vad vi har gjort genom
            åren, dels vad vi deltar i för andra typer av internationella
            operationer. Det är också ett tecken på att Sverige i olika lägen
            är berett att bidra.
          </note>
          <note>
            Det är roligt att Mikael Oscarsson framhåller att vi nu har gjort
            ett trendbrott tillsammans. Jag uppskattar det samarbetet. Jag
            tycker att det är konstruktivt, och vi har en bra dialog när det
            gäller genomförandet av inriktningspropositionen.
          </note>
          <note type="speaker">
            Anf. 264 MIKAEL OSCARSSON (KD) replik:
          </note>
          <note>
            Herr talman! Jag blir inte riktigt klok på detta med Sveriges
            stöd till Frankrike i kampen mot IS/Daish. Frankrike var ju tydligt
            med spaningsdelen, och det som kom från Amerika låg i linje med
            det.
          </note>
          <note>
            För Sveriges del är det viktigt att vara en bra samarbetspartner.
            Ska man inte se detta som ett test på just detta? Det är flera
            länder som tittar väldigt noga på Sveriges respons. Exempelvis
            tror jag att man i de baltiska länderna tittar på Sveriges respons.
          </note>
          <note>
            Vi gjorde en viktig insats med spaning i Libyen. Den var efterfrågad
            och mycket viktig. Jag tror att det var därför som denna förfrågan
            kom.
          </note>
          <note>
            Jag vill då ställa en fråga. Ser inte försvarsministern att det
            kan finnas problem med hur Frankrike och kanske framför allt Amerika
            ser på Sverige när spaningsinsatsen nu inte blir av? Om nu försvarsministern
            säger att han inte är nöjd förrän Daish/IS är utplånat, skulle
            vi då inte kunna komma med ett bättre bidrag än det som i dag
            levereras?
          </note>
          <note type="speaker">
            Anf. 265 Försvarsminister PETER HULTQVIST (S) replik:
          </note>
          <note>
            Herr talman! Precis som jag har sagt tidigare är Frankrikes kommentar
            att det är ett värdefullt bidrag: Det är glädjande och visar på
            den gemensamma viljan att förstärka insatserna mot IS/Daish och
            stabilisera läget i konfliktområdet. Det är alltså inget dåligt
            omdöme vi får från Frankrike här.
          </note>
          <note>
            Detta är inte den enda internationella insats vi gör, utan alla
            de insatser vi gör har betydelse och är ett sätt att bidra till
            att stabilisera i olika delar av världen. Precis som i tidigare
            fall kommer vi att se till att också leverera och genomföra det
            som nu är överenskommet. Det är inte alltid förhållandena är på
            det viset om man ser hur de internationella operationerna fungerar
            världen över.
          </note>
          <note>
            Detta är ett första steg. Det är ett konkret bidrag. Jag tycker
            att också materielbidraget måste värderas i den argumentation
            man för från Mikael Oscarssons kant. Materielbidraget är djupt
            efterfrågat och har en tydlig militär substans. Tyvärr är det
            sekretessbelagt, så jag kan inte prata om det fullt ut i den roll
            jag befinner mig i nu.
          </note>
          <note>
            Vad vi gör kommer alltid att värderas i olika länder. Vi gör
            många saker över ett brett fält, också sådant som gäller vår egen
            militära förmåga. Den samlade bedömningen av Sverige måste nog
            bygga på allt detta. Vad jag har fått tillbaka genom åren är i
            alla fall att man uppfattar oss som en bra samarbetspartner i
            olika sammanhang. Vi kommer, enligt vad vi har sagt i inriktningspropositionen,
            att fortsätta arbeta vidare i den andan och med den inriktningen.
          </note>
          <note type="speaker">
            Anf. 266 DANIEL BÄCKSTRÖM (C) replik:
          </note>
          <note>
            Herr talman! Jag tänkte växla tema.
          </note>
          <note>
            Jag vill också tacka för mycket konstruktiva samtal under det
            här året, både före och efter försvarsbeslutet. Det handlar både
            om den svenska försvarsförmågan och om våra internationella insatser,
            liksom om långsiktigt arbete för att det ska bli så bra som möjligt.
          </note>
          <note>
            Jag tänker också på totalförsvarsplaneringen och de uppdrag som
            regeringen har gett till statliga myndigheter som involveras i
            det här arbetet. Efter ungefär 20 års strategisk timeout finns
            det oerhört mycket att hämta in och analysera och inventera när
            det gäller de samlade resurserna i kommuner, socknar, regioner
            och även nationellt.
          </note>
          <note>
            I början av december kom ett besked från MSB:s generaldirektör,
            som meddelar att man har ställt in den sedan över ett år planerade
            stora samverkansövningen som skulle involvera ett hundratal aktörer
            på alla nivåer i Sverige: 55 kommuner, Västra Götalandsregionen,
            Länsstyrelsen i Västra Götaland, Värmland och Halland skulle ingå.
            Det skulle vara en övning för att testa beredskapen på den civila
            sidan och för att också kunna utveckla arbetet gemensamt. Man
            hänvisar till resursbrist och tidsbrist på grund av migrationssituationen
            och att man inte har resurser att fullfölja övningen.
          </note>
          <note>
            Jag vill ställa min fråga till försvarsministern utifrån att
            vi delar ansvaret. Utskottet har ansvar för helheten, och tillsammans
            med minister Ygeman är minister Hultqvist en viktig aktör i regeringen
            för att kunna få totalförsvarsplaneringen att utvecklas. Då är
            min fråga om det finns några perspektiv till att det nu meddelas
            att man inte kan genomföra en övning som man planerat i mer än
            ett år.
          </note>
          <note type="speaker">
            Anf. 267 Försvarsminister PETER HULTQVIST (S) replik:
          </note>
          <note>
            Herr talman! Jag är inte i detalj uppdaterad om den här övningen,
            men det är en övning av stor omfattning, och det känns som om
            den var väl motiverad i tanke och planering. Nu berör detta en
            annan ministers ansvarsområde. Det lyder inte under Försvarsdepartementet,
            och av den anledningen tänker jag inte gå in i någon detaljerad
            diskussion om detta.
          </note>
          <note>
            Jag vill dock säga en sak: Vi måste få till stånd en totalförsvarsplanering.
            Det handlar om att ha ett civilt försvar som stöttar det militära
            försvaret, så att det militära försvaret av Sverige kan fungera
            i en eventuell krissituation. Det handlar också om att bygga ett
            civilförsvar och en beredskap som kan vara aktiv i samband med
            skogsbränder, stora olyckor eller intermezzon av något oförutsett
            slag. Här har vi alltså en förbättringspotential av det större
            slaget.
          </note>
          <note>
            Om vi tittar på hur detta såg ut en gång i tiden kan vi se att
            här ingick företag av de mest olika slag, myndigheter av olika
            slag, kommuner och landsting. Man hade totalförsvarsövningar där
            både det militära och det civila försvaret ingick i en helhet.
            Jag säger nu inte att vi kan komma tillbaka till detta med omedelbar
            verkan, men vi måste utifrån våra förhållanden och förutsättningar
            börja en grundplanering och skapa en grundidé om detta. Det första
            uppdraget handlar om att ta det första steget i en sådan process.
          </note>
          <note type="speaker">
            Anf. 268 DANIEL BÄCKSTRÖM (C) replik:
          </note>
          <note>
            Herr talman! Detta är oerhört viktigt, och vi ska hjälpas åt
            på bästa sätt för att detta ska bli så bra som möjligt. Vi behöver
            det både kortsiktigt och långsiktigt.
          </note>
          <note>
            Om en myndighet väljer att avbryta en övning som man har planerat
            så länge kan man fråga sig vad man egentligen har för förutsättningar
            att i dag hantera en situation där ett antal kriser inträffar
            samtidigt. Vi måste veta att man kan hantera flera kriser samtidigt,
            också för att kunna möta de behov som uppstår i kopplingen mellan
            det militära och det civila. Detta måste vi planera för, vilket
            jag tror blir en jätteviktig uppgift.
          </note>
          <note>
            Jag kan meddela att Länsstyrelsen i Värmland och landshövdingen
            i Värmland har beslutat att man ska genomföra en regional övning
            där man hoppas att kommuner, landsting och polis ska medverka.
            Det är viktigt för att trimma det lokala arbetet.
          </note>
          <note>
            Ett medskick som jag har fått, bland annat från krisberedskapssamordnare
            i kommunerna hemma i västra Värmland är: När vi tänker framåt
            kring totalförsvarsplaneringen är det viktigt att också tänka
            på ömsesidigheten, dels hur vi som civilt samhälle ska stötta
            det militära, dels hur vi kan hitta infrastruktursatsningar och
            upplägg som gör att man kan resurseffektivisera och optimera planeringen
            så att det gynnar det pågående civilberedskapsarbete som kommunerna
            gör, till exempel för att kunna hantera extraordinära händelser
            i fredstid.
          </note>
          <note>
            Med tanke på att det handlar om många eldsjälar – som ofta är
            engagerade i flera föreningar som är kopplade till arbetet med
            totalförsvarsplaneringen, också i företag – och det gäller att
            på bästa sätt kunna använda det engagemanget, är det viktigt att
            tänka på ömsesidigheten, tänka åt bägge hållen för att kunna säkra
            och stabilisera arbetet och också minska sårbarheterna i vårt
            samhälle.
          </note>
          <note type="speaker">
            Anf. 269 Försvarsminister PETER HULTQVIST (S) replik:
          </note>
          <note>
            Herr talman! Jag uppfattar att Daniel Bäckström och jag egentligen
            har samma uppfattningar och inriktning i detta och att det nu
            handlar om att göra ett jobb på ett ordentligt sätt. Utan att
            jag har någon djupare kunskap om det tycker jag: Om landshövdingen
            i Värmland nu tar initiativ till att öva kommun, polis, landsting
            och olika aktörer i en större civilförsvarsövning är det ett utmärkt
            bidrag till att i Värmland försöka få igång den här typen av processer.
          </note>
          <note>
            Jag tror att det finns all anledning att titta på vad man kan
            göra på länsstyrelsenivå. Men jag har också så sent som denna
            vecka haft kontakt med en av de ansvariga på en länsstyrelse i
            Sverige om just den här typen av frågor och märker på frågorna
            och sättet att resonera att det finns ett ökat intresse och vissa
            förväntningsvärden. Mitt besked är: Ni måste börja titta på vad
            ni tycker att ni kan bidra med, och vilka typer av idéer har ni?
            Det gäller att utifrån ett lokalt och regionalt perspektiv börja
            fundera på: Hur utvecklar vi detta?
          </note>
          <note>
            Vi börjar från en låg nivå med stor förbättringspotential. Jag
            tror att en oerhört väsentlig del är att stimulera olika krafter
            till att börja tänka i de här termerna. Bara det är liksom ett
            stort steg framåt och ett sätt att få medvetande bland allmänheten
            om deras möjligheter.
          </note>
          <note>
            Jag ser verkligen fram emot det här jobbet. Jag hoppas nu att
            det uppdrag som vi från regeringen har gett till berörda myndigheter
            att börja titta på detta kan bli första steget i ett längre arbete,
            som förmodligen kommer att sträcka sig över ett antal år för att
            komma upp i nivåer. Någonstans måste man börja, och här har vi
            som sagt en förbättringspotential.
          </note>
          <note>
            Jag är glad över dina synpunkter och inlägg i detta, Daniel Bäckström.
            Tack så mycket!
          </note>
          <note type="speaker">
            Anf. 270 LENA ASPLUND (M):
          </note>
          <note>
            Herr talman! Tillgången till modern materiel är en avgörande
            faktor i moderna konflikter. Då krävs att Försvarsmakten har tillgång
            till relevant materiel som ger operativ effekt. De är viktigt
            att vidmakthålla materiel i den mån det är relevant och att nyanskaffning
            av materiel i första hand sker genom att man köper färdigutvecklad
            materiel och i sista hand genom att man egenutvecklar materiel
            i Sverige.
          </note>
          <note>
            Prioriteringen är framtagen för att undvika de långa ledtider
            som egenutveckling av materiel medför, vilket vi har flera historiska
            exempel på i Sverige. Dessvärre har en del utvecklingsprojekt,
            som Helikopter 14, drabbats av allvarliga och utmanande långa
            leveranssvårigheter. Därför anser vi moderater att upphandlingskompetensen
            hos försvarsmyndigheterna måste ses över.
          </note>
          <note>
            Det är också viktigt att värna våra skattepengar så att de utnyttjas
            på bästa tänkbara sätt och ger oss – om jag får använda det uttryck
            som har varit lite populärt under de senaste timmarna i kammaren
            – mest pang för pengarna.
          </note>
          <note>
            Vi moderater anser därför att styrningen av materielinvesteringarna
            ska ske så strategiskt och långsiktigt som möjligt, där riksdagen
            en gång per mandatperiod får ta ställning till en mer långsiktig
            plan för investeringar.
          </note>
          <note>
            Herr talman! I försvarsanslaget inom ramen för utgiftsområde
            6 gör vi moderater en lite annan fördelning. Vi vill ge 20 miljoner
            mera till Myndigheten för samhällsskydd och beredskap, MSB.
          </note>
          <note>
            Det militära och det civila försvarets samlade resurser utgör
            totalförsvaret. Totalförsvaret är den verksamhet som behövs för
            att förbereda Sverige för krig och allvarliga kriser och regleras
            av lagarna som rör totalförsvaret och höjd beredskap. I takt med
            att omvärldsläget har blivit sämre har behovet av att återuppbygga
            totalförsvaret ökat, inte minst i ljuset av den nya krigföringen,
            där civila och militära förmågor används på ett mer integrerat
            sätt. Därför är det bra att det i försvarsuppgörelsen finns ett
            förslag om att återuppta planeringen för totalförsvaret. Det behövs
            ett nytt och starkt totalförsvar. Det är något som vi moderater
            prioriterar.
          </note>
          <note>
            Herr talman! Det svenska folkets medvetenhet om hur man agerar
            i kriser är tyvärr alldeles för lågt. Den 8 december hade försvarsutskottet
            en öppen hearing med anledning av den uppföljning som utskottet
            har gjort gällande informationsinsatser till allmänheten om den
            enskildes ansvar och beredskap. Uppföljningen har fått rubriken
            Om krisen eller kriget kommer .
          </note>
          <note>
            På hearingen deltog bland andra generaldirektör Helena Lindberg
            från MSB. Myndigheten har genom ett företag i år intervjuat 2
            000 personer om deras krisberedskap. 47 procent hade aldrig funderat
            på hur ett långvarigt elavbrott skulle påverka dem. Bara 30 procent
            trodde att de skulle kunna klara ett längre elavbrott. På frågan
            om hur de hade förberett sig för ett längre elavbrott talade 20
            procent om tillgång till andra ljuskällor. 15 procent sa att de
            tillgång till ett camping ‑ , gasol- eller spritkök. 12 procent
            hade säkrat tillgång till mat och endast 8 procent tillgång till
            vatten.
          </note>
          <note>
            Detta handlade bara om ett lite längre elavbrott. Det finns mycket
            värre och mera långtgående kriser som kan inträffa i vårt samhälle.
            Bara 2 procent hade tillgång till en radio som kunde drivas utan
            el. Det innebär att 98 procent av Sveriges befolkning inte skulle
            kunna ta del av information som förmedlas. Dagens mobiltelefoner
            har också rätt kort batteritid – det är vi alla medvetna om –
            och skulle basstationerna slås ut är den vägen till information
            stängd.
          </note>
          <note>
            Det är uppenbart att det finns mycket arbete att göra för att
            förbättra krismedvetenheten hos medborgarna men även hos företag
            och myndigheter. Små störningar i vitala system kan få stora konsekvenser
            redan i fredstid. I händelse av en större kris eller konflikt
            är det ännu viktigare att det finns en god beredskap.
          </note>
          <note>
            Herr talman! I budgetpropositionen konstaterar regeringen att
            Sverige har undertecknat ett samförståndsavtal med Nato, Host
            Nation Support. Detta avtal reglerar hur värdlandet kan lämna
            effektivt stöd för militär verksamhet vid till exempel övningar
            eller krishanteringsinsatser.
          </note>
          <note>
            Det är bra att avtalet nu kommer på plats, så att vår förmåga
            att ge och ta emot militär hjälp stärks. Men vi behöver gå längre
            genom att ta fram en färdplan mot svenskt Natomedlemskap.
          </note>
          <note>
            Nato utgör grunden för den europeiska säkerhetsstrukturen. Inom
            Nato förenas européer och nordamerikaner från för närvarande 28
            medlemsstater varje dag kring en gemensamt antagen säkerhetsagenda
            och gemensamma åtaganden. Som bara ett värdland utan fullvärdigt
            medlemskap kan vi inte räkna med stöd om någon skulle angripa
            vårt land. Inte heller är vi med i Natos viktigaste organ, Nordatlantiska
            rådet. Vi har ingen som helst påverkan över strategiska beslut.
            75 procent av EU:s länder är i dagsläget medlemmar i Nato. Nu
            är det dags även för Sverige.
          </note>
          <note>
            (Applåder)
          </note>
          <note type="speaker">
            Anf. 271 ROGER RICHTOFF (SD):
          </note>
          <note>
            Herr talman! Jag kommer i mitt anförande i allt väsentligt att
            ägna mig åt samhäll ets krisberedskap.
          </note>
          <note>
            Normalt sett talar vi mycket om försvaret – materiel och krigsförband.
            Mikael Jansson har talat om budgeten för detta.
          </note>
          <note>
            Jag ska börja med Riksrevisionen som har sagt att skogsbranden
            i Västmanland visar att beredskapen för räddningsinsatser inte
            var tillräcklig.
          </note>
          <note>
            Länsstyrelserna har ansvar för att minska sårbarheten i samhället.
            Det känner vi till. Det står också att de ska arbeta för att olika
            aktörer runt omkring ska samverka. Här gör jag ett litet uppehåll.
          </note>
          <note>
            Ordet ” samverka ” borde bytas ut mot ” samordna ” . Det har
            jag sagt många gånger här. Så länge man samverkar kan man faktiskt
            gå åt var sitt håll, och sedan är det bra med det. Men om man
            har en samordningsroll i länsstyrelserna samordnar man genom befäl.
            Man säger: Jag hör vad du säger, men så här ska vi göra. Vi behöver
            mer samordning och naturligtvis också samverkan. Men det måste
            finnas en beslutsfattare.
          </note>
          <note>
            Regeringens styrning av länsstyrelserna innebär att de har en
            mycket stor frihet att själva bestämma. Det finns fördelar med
            detta. Men Riksre ­ visionen pekar också på nackdelarna. Det finns
            ett omfattande tolknings ­ utrymme, och det blir förknippat med
            risker. Detta pekar alltså Riksrevi ­ sionen på.
          </note>
          <note>
            Inför 2015 har MSB beslutat om nya villkor för utvecklingsprojekt
            som ska löpa över fyra år. Detta kan naturligtvis bidra till att
            minska vissa negativa effekter. Riksrevisionen bedömer dock att
            flera av problemen riskerar att kvarstå på grund av att betoningen
            är på utvecklingsarbetet i stället för på att ålagda uppgifter
            ska utföras. Detta är mycket allvarligt.
          </note>
          <note>
            Inför budgetåret 2007, om man backar dit, överfördes 14,7 miljoner.
            Man har följt upp detta, och granskningen visar att pengarna gick
            till annan verksamhet inom länsstyrelserna, enligt Riksrevisionen.
          </note>
          <note>
            Vad vill vi då göra med försvaret och samhällets krisberedskap?
            Vi vill ha en ny organisation. Finns det ingen kompetens på MSB?
            Jo, det finns mycket kompetens där. Men vi vill ha tillbaka en
            civilförsvarsmyndighet med en civilförsvarschef och med en stab
            – kompetens kan tas från MSB – med ett tydligt samordningsansvar
            mellan länsstyrelserna.
          </note>
          <note>
            Länsstyrelserna ska ha ett utökat planerat ansvar. Man kan göra
            som man gjorde förr i tiden med för e ning av tjänst, alltså att
            officerare kunde tjänstgöra i länsstyrelserna. Man kan också tänka
            sig att de är anställda där, med ett tydligt ansvar att vara en
            länk så att planeringarna jackas ihop. Det tyckte vi då var en
            bra lösning, och det tycker vi fortfarande. När man går tillbaka
            och tittar på utvärderingar av detta ser man att det var bra.
          </note>
          <note>
            Vi vill ha tillbaka beredskapspolisen, vilket har framförts i
            ett annat anförande. Den avvecklades 2012. Vi vill ha tillbaka
            den, och vi har budgeterat för det.
          </note>
          <note>
            Länsstyrelserna måste upprätta beredskapslager med befäl. De
            måste med ett samordningsansvar ålägga kommuner att ha ett visst
            beredskapslager.
          </note>
          <note>
            Vi arbetar med detta nu, och till våren kommer vi att ha ett
            genomarbetat förslag. Det kommer säkert att intressera även försvarsministern
            hur en sådan uppbyggnad ska ske. Vi arbetar ganska intensivt med
            detta nu. Just nu tycker vi att det är för många hövdingar och
            för lite indianer ute i verksamheten.
          </note>
          <note>
            Jag ska ta några exempel. Beredskapslager är viktiga. Men vad
            händer om man är utan el i 72 timmar? Många människor får inget
            vatten. De får ingen varm mat, och de blir törstiga. Den personliga
            hygienen eftersätts. De får ingen värme på vintern. En del, sådana
            som jag, som har elverk och skog kan elda i en kamin och få värme.
            Då är det inga problem att få värme. Men alla har inte det.
          </note>
          <note>
            Hur går det med trygghetslarmen, brandlarmen och inbrottslarmen?
            De fungerar inte. Man kan inte ta ut pengar heller. Hur ska man
            kunna tanka? Man kan inte betala med kort, och man kan inte pumpa
            upp drivmedel. Det kanske finns några sådana stationer kvar. Detta
            är jätteproblem. Man kan inte ens betala med kort i affären när
            man handlar.
          </note>
          <note>
            Vi vill ha ett civilförsvar som kan verka i olika områden skyddade
            av bland andra beredskapspolis. Vi vill att ett civilförsvar ska
            byggas upp så att vatten kan levereras och så att man kan laga
            något mål mat om dagen genom fältkök och fältbagerier. Det fanns
            på min tid, även om många tycker att det var länge sedan. Det
            fanns slakterier. Vi hade slakteriplutoner när jag gjorde värnplikten,
            och korna styckades. Köttet var inte särskilt mört, men det gick
            att äta.
          </note>
          <note>
            Vi måste tänka lite bredare för att det ska fungera.
          </note>
          <note>
            Man måste kunna evakuera äldre och sjuka när hissar inte fungerar
            i höghus. Vi måste tänka på alla dessa saker, och vi måste ha
            en plan för att förbättra detta.
          </note>
          <note>
            Kommunen ska ha uppställningsplatser för civilförsvarets materiel.
            Det kan vara lastväxlare, flak, vattentransportfordon och så vidare.
            Det fanns planer på detta tidigare, och vi jobbar med att återinföra
            detta.
          </note>
          <note>
            När det gäller den frivilliga brandkåren har Finland 500. Vi
            har ungefär 200.
          </note>
          <note>
            Det finns alltså en hel del att göra. Med detta vill jag tala
            om att Sverigedemokraterna anser att vi utan ett fungerande civilt
            försvar inte heller kommer att klara att försvara landet. Det
            kommer att bli oerhört stora påfrestningar. Vi måste ta tag i
            detta. Jag vet att försvarsministern gör det och ser allvarligt
            på detta. Vi tror också att vi har rätt försvarsminister för att
            ta tag i dessa frågor.
          </note>
          <note>
            Jag vill göra en liten utvikning , även om jag får skäll, och
            den gäller Ryssland. Man måste försöka vidga synen när man tittar
            på Ryssland och försöka förstå. Jag försvarar inte det som har
            skett på Krim och i Ukraina. Men hur tänker man där när det gäller
            Krim och gas till Ukraina? Ukraina var tidigare en del av Sovjetunionen.
            Man ser ett närmande till väst. Vad innebär det i förlängningen?
            Innebär det ett närmande till EU, ett närmande till Nato – Krim–Nato?
            Man tänker i dessa banor.
          </note>
          <note>
            Återigen: Man måste vidga sin analysförmåga för att försöka förstå
            den andra sidan. Detta säger jag utan att på något sätt försvara
            detta. Men man kan ta med sig detta i framtiden när man funderar
            på konsekvenserna av olika rörelser.
          </note>
          <note>
            I detta anförande instämde Jeff Ahl och Mikael Jansson (båda
            SD).
          </note>
          <note type="speaker">
            Anf. 272 JEFF AHL (SD):
          </note>
          <note>
            Herr talman! Att det nya personalförsörjningssystemet som har
            ersatt det vilande värnpliktssystemet skulle innebär a en generell
            ökning av kval iteten är en m yt. Det är en myt som spriddes av
            den tidigare liberala borgerliga regeringen för att försvara en
            reform som grundar sig i ideologi och inte vilar på rationell
            beslutsgrund. Att beslutet saknade verklighetsförankring har i
            dag överbevisats. Stora hål i krigsförbanden, rekryteringsproblem
            och fördyringar är resultatet.
          </note>
          <note>
            Nuvarande regering vidtar åtgärder för att åtminstone till viss
            del komma till rätta med problematiken, bland annat genom att
            återinföra repetitionsövningar för de värnpliktiga som fortfarande
            finns kvar i Försvarsmaktens rullor. Det innebär att vi skönjer
            ett visst ljus i den annars så mörka tunneln.
          </note>
          <note>
            Det som tyvärr är smolk i bägaren är att regeringen har tillsatt
            en utredning som de facto inte behövs och som fördröjer återaktiveringen
            av värnplikten. Det som bland annat utreds är ett system för att
            värnpliktiga och förband med anställda ska kunna verka sida vid
            sida. Jag ber att få uppmärksamma regeringen på att vi redan under
            värnpliktseran hade denna typ av system där man kunde värva värnpliktiga
            soldater till stående förband. Utlandsstyrkan och så vidare är
            exempel på detta.
          </note>
          <note>
            Sverigedemokraterna förespråkar att värnplikten återaktiveras
            omgående. Det innebär att värnpliktsutbildningen återinförs under
            2017. Rekryteringsmyndigheten och Försvarsmakten kommer då att
            ha drygt ett år för att förbereda sig. Vi vill att GSS/T, det
            vill säga tidvis anställda, fasas ut och ersätts helt och hållet
            med GSS/P, det vill säga värnpliktiga, på sikt. GSS/K, det vill
            säga kontinuerligt anställda, rekryteras ur kullarna med värnpliktiga
            som utbildas varje år. En kombination med värnpliktiga som bas
            och med kontinuerligt anställa utöver det är således vårt förslag
            till lösning.
          </note>
          <note>
            De soldater som oftast höll högst kvalitet när vi hade värnplikt
            hade aldrig haft en tanke på att göra militärtjänst om de inte
            hade blivit inkallade på grund av plikt.
          </note>
          <note>
            Jag har själv utbildat och truppfört soldater i både det nya
            och det gamla systemet, och jag vet att värnplikt medger ett bredare
            och framför allt större rekryteringsunderlag. Med värnplikt tar
            vi ut de bäst lämpade. Det sker inte med dagens frivillighetssystem.
          </note>
          <note>
            Dessutom, vilket är ganska viktigt, är ett värnpliktssystem betydligt
            billigare än till exempel GSS/T-soldater. Något som är billigare
            och samtidigt bättre än nuvarande system borde ju vara eftersträvansvärt
            för de personer som vill ha ett fungerande försvar. En återaktivering
            av värnplikten kommer att öka och förbättra urvalet även för de
            stamanställda förbanden, och det kommer att garantera att krigsförbanden
            fylls upp personellt i båda kategorierna.
          </note>
          <note>
            Herr talman! Sverigedemokraternas förslag inom det försvarspolitiska
            området kommer att generera en betydligt högre försvarsförmåga
            än försvarsuppgörelsens förslag. Sverigedemokraterna presenterar
            ett budgetförslag som på riktigt grundlägger möjligheten att på
            tio års sikt nå upp till ett försvarsanslag om minst 2 procent
            av bnp – och jag betonar där minst .
          </note>
          <note>
            För att belysa skillnaderna mellan det heltäckande försvar vi
            förespråkar 2026 och det enveckasförsvar försvarsuppgörelsen eventuellt
            uppnår vid samma tidp unkt kan vi jämföra hur dessa skiljer sig
            rent förbandsmässigt. Försvarsuppgörelsens förslag innebär två
            mekaniserade armébrigader, medan vårt förslag innebär åtta mekaniserade
            armébrigader. Försvarsuppgörelsens förslag innebär en amfibiebataljon,
            medan vårt förslag innebär fem reducerade amfibiebrigader. Försvarsuppgörelsens
            förslag innebär fyra ubåtar, medan vårt förslag innefattar åtta
            ubåtar. Försvarsuppgörelsens förslag innebär sex stridsflygdivisioner,
            medan vårt förslag innebär åtta stridsflygdivisioner.
          </note>
          <note>
            Detta är enbart ett axplock av exempel på hur vi till skillnad
            från försvarsuppgörelsens ingående partier på sikt kan få ett
            försvar som kan försvara hela Sverige.
          </note>
          <note>
            Herr talman! Vi vet inte hur allvarligt omvär ldsläget är om
            ett eller två år – det är bevisat. Vi vet definitivt inte hur
            det ser ut om tio år. Till exempel har den turkiska nedskjutningen
            av det ryska stridsflygplanet och det ryska örlogsfartygets varningsskott
            mot det turkiska civila fartyget sannerligen inte förbättrat ett
            redan spänt omvärldsläge.
          </note>
          <note>
            Terrorgruppen IS effektivitet och slagkraft har försämrat och
            kommer allvarligt att försämra läget inte bara i Mellanöstern
            och Nordafrika utan tyvärr även här i Europa och Sverige. Övriga
            oroligheter som löper parallellt med detta och som har uppstått
            i både Europa och Sverige kan mycket väl leda utvecklingen i en
            riktning vi aldrig kan föreställa oss. Det innebär att vi måste
            vara rustade att möta såväl redan identifierade hot som hot vi
            i dag inte kan förutse eller trodde var möjliga.
          </note>
          <note>
            Herr talman! Sverige förtjänar att försvaras, men det finns bara
            ett parti i Sveriges riksdag som på allvar vill rusta upp Sveriges
            försvarsförmåga. Det finns bara ett parti vars politik kommer
            att innebära att krigsförband finns spridda över hela landet så
            att vi kan försvara oss på flera geografiska platser samtidigt.
            Sverigedemokraterna är det en da parti som kan ge våra officerare
            och soldater de verktyg som krävs för att försvara Sverige.
          </note>
          <note>
            I detta anförande instämde Mikael Jansson (SD).
          </note>
          <note type="speaker">
            Anf. 273 KALLE OLSSON (S):
          </note>
          <note>
            Herr talman! I mitt anförande tänkte jag koncentrera mig på den
            del av vårt försvar som ofta hamnar lite i skuggan av det militära
            försvaret. Det gäller totalförsvarets andra ben – det civila försvaret.
          </note>
          <note>
            Historiskt förknippas kanske civilt försvar med de där sidorna
            i telefonkatalogen, barn som drillas i att ta skydd under skolbänkar
            och beredskapslager fyllda med konserver och andra förnödenheter.
            Man kan fråga sig vilka associationer begreppet ”civilt försvar”
            ger i dag. Vi kan som tidigare gjorts konstatera att det endast
            har bedrivits ett mycket begränsat arbete med att planera och
            förbereda det civila försvaret.
          </note>
          <note>
            Inom försvars- och säkerhetspolitiken brukar man påpeka vikten
            av signaler, herr talman. Med den nya försvarspolitiska inriktningen
            samt regeringens beslut att återta planeringen för totalförsvaret
            skickar vi signalen att hela samhället har en roll att fylla i
            försvaret av vårt land. Med planeringsanvisningarna läggs nu en
            plattform att bygga vidare på.
          </note>
          <note>
            Framför oss ligger ett långsiktigt arbete, och det är många aktörer
            – såväl offentliga som i form av frivilligorganisationer – som
            under det se ­ naste halvåret och året har signalerat att de vill
            och kan bidra med sitt kun ­ nande och sin erfarenhet för att
            stärka samhällets försvarsförmåga. Jag tror att det är viktigt
            att vi som beslutsfattare lyssnar och försöker kanalisera det
            engagemang som finns kring det civila försvaret.
          </note>
          <note>
            Det civila försvaret tar sin utgångspunkt i samhällets krisberedskap
            och är mer specifikt den verksamhet som statliga myndigheter,
            kommuner, landsting, enskilda, företag, föreningar med flera utövar
            i fredstid för att göra det möjligt för samhället att hantera
            situationer då beredskapen höjs. Som jag sa inledningsvis har
            det under lång tid inte förekommit någon planering för totalförsvaret.
            Därför är det inte heller så lätt som att säga att vi nu bara
            tar vid där vi en gång slutade. En hel del vatten har hunnit rinna
            under broarna, och omvärldsläget har förändrats. Likaså har den
            tekniska utvecklingen tagit stora kliv.
          </note>
          <note>
            Man kan således också misstänka att det i dag finns ett visst
            glapp kun ­ skapsmässigt och verksamhetsmässigt. Jag tror att
            det är viktigt att vi ut ­ över planering, övning och kunskapsinhämtning
            arbetar för att ett civilt försvar verkligen blir en del i ett
            nytt förhållningssätt där vi ser att vi lever i en mer orolig
            och oberäknelig tid.
          </note>
          <note>
            Vi behöver alltså en totalförsvarsplanering som är anpassad för
            vår nya tid, och i första hand är det viktigt att arbetet inriktas
            på att bidra till att stärka Försvarsmaktens operativa förmåga.
            Exempel på det kan handla om transport, logistik, försörjning
            av livsmedel, drivmedel, elektricitet, telekommunikation och tillgång
            till sjukvårdsresurser. Särskilda förmågor som därtill har identifierats
            i inriktningspropositionen är behovet av ett psykologiskt försvar
            som ska säkerställa ett öppet och demokratiskt samhälle, fria
            medier och fri åsiktsbildning.
          </note>
          <note>
            Analogt med det psykologiska försvaret ligger också förmågan
            att möta, hantera och i någon mening slå tillbaka mot påverkanskampanjer.
            Det tydligaste hotet kopplat till den tekniska utvecklingen torde
            vara it- och cyberhoten, som är hot vi ser på en närmast daglig
            basis numera. På central nivå är det MSB som tillsammans med Försvarsmakten
            har uppdraget att planera samordningen för totalförsvaret, och
            med utgångspunkt i denna planering ankommer det på våra bevakningsansvariga
            myndigheter att göra egna, mer detaljerade antaganden inom sina
            respektive ansvarsområden.
          </note>
          <note>
            Herr talman! Avslutningsvis skulle man kunna säga att vi nu trycker
            på startknappen för planeringen av totalförsvaret. Nu börjar vi
            det viktiga grundarbetet för ett återtagande av denna för vårt
            försvar så viktiga förmåga.
          </note>
          <note type="speaker">
            Anf. 274 JEFF AHL (SD) replik:
          </note>
          <note>
            Herr talman! Jag tackar Kalle Olsson för att han tar upp det
            ämne vi också ser som väldigt viktigt. Det är som sagt så att
            totalförsvaret vilar på två ben, och civilförsvaret är en oundgänglig
            del. Vi är överlag tacksamma över att den här regeringen och i
            synnerhet försvarsministern har tagit ett helhetsgrepp i frågan.
            Det är tråkigt att inte även inrikesministern, som till viss del
            också har hand om de här frågorna, kunde närvara i dag.
          </note>
          <note>
            Jag tänkte ställa en kort och konkret fråga till Kalle Olsson.
            Civilförsvaret lades ju mer eller mindre ned, tyvärr, och nu försöker
            man alltså starta upp det på nytt. Det kan innebära att det krävs
            en del investeringar för att få ett robust civilförsvar på plats.
            Fina ord kommer man ju en bit med, men det kan också behövas investeringar.
            Jag vet att vi i vårt parti håller på att titta på frågan och
            att det är ganska omfattande och svårt att få ett helhetsgrepp
            om den. Det krävs en hel del för att få grepp om den, såklart.
          </note>
          <note>
            Jag undrar om det socialdemokratiska parti Kalle Olsson representerar
            har en likartad diskussion inom partiet och om man är beredd att
            driva frågan i regeringen om att eventuellt tillskjuta de medel
            som krävs för att återupprätta ett robust civilförsvar.
          </note>
          <note type="speaker">
            Anf. 275 KALLE OLSSON (S) replik:
          </note>
          <note>
            Herr talman! Som jag sa i mitt anförande börjar vi nu med att
            försöka bygga en bottenplatta – en plattform för det fortsatta
            arbetet. Som jag också nämnde har vi identifierat olika områden
            där vi ser behov. Jag nämn ­ de logistik, sjukvårdsresurser, livsmedelsförsörj
            ning, drivmedel och så vidare. D et finns många områden där vi
            ser behov.
          </note>
          <note>
            Jag tycker dock att vi i det här läget, när vi precis har tryckt
            på startknappen, inte ska stå och dela ut pengar till olika områden
            här och nu. Vi ska börja med det grundläggande arbete vi måste
            göra nu, och vi måste göra det grundligt. Sedan kommer vi garanterat
            att komma tillbaka till kammaren med förslag som bär vidare, och
            det är naturligtvis rimligt att anta att det också kommer att
            vara förenat med kostnader.
          </note>
          <note type="speaker">
            Anf. 276 JEFF AHL (SD) replik:
          </note>
          <note>
            Herr talman! Nu fick jag ungefär det svar jag hade tänkt mig.
            Jag ska inte förlänga debatten. Det är bra att det åtminstone
            är uppmärksammat att det kommer att kosta. Det förstår vi alla
            med hänsyn till det som du har radat upp. Det finns en hel del
            annat, skyddsrum och annat som ska tas i bruk. Det kommer inte
            att vara gratis. Jag förstår att det är komplicerat. Det var helle
            r inga exakta siffror som jag krävde. Det är något som vi själva
            behöver fördjupa oss i. Jag tackar för svaret.
          </note>
          <note type="speaker">
            Anf. 277 KALLE OLSSON (S) replik:
          </note>
          <note>
            Herr talman! Jag tror inte att det är så mycket mer att tillägga.
            Jag tackar för frågan.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            § 14 Genomförande av krishanteringsdirektivet
          </note>
          <note>
            Finansutskottets betänkande 2015/16:FiU17
          </note>
          <note>
            Genomförande av krishanteringsdirektivet (prop. 2015/16:5)
          </note>
          <note>
            föredrogs.
          </note>
          <note type="speaker">
            Anf. 278 BÖRJE VESTLUND (S):
          </note>
          <note>
            Herr talman! Vi brukar i finansutskottet inte debattera ärenden
            där vi är eniga. Enigheten brukar vi markera genom att inte ha
            någon debatt om dem. I detta ärende gör vi dock ett litet undantag.
            Detta är ett ärende som handlar om att vi ska revidera hela den
            tidigare lagstiftning som garanterar att bankerna inte kan gå
            i konkurs och att det finns ett skydd i syste met så att vi inte
            får den typ av situationer som man har upplevt tidigare i historien.
          </note>
          <note>
            Herr talman! Vi ska nu behandla finansutskottet betänkande 17
            Genomförande av krishanteringsdirektivet . Propositionen är oerhört
            omfattande. Jag yrkar bifall till utskottets förslag i betänkandet,
            vilket delvis är ett bifall till regeringens proposition med samma
            namn. Utskottet fann vid sin behandling att regelverket om riskavgifter
            i lagen om resolution ytterligare behöver utredas och analyseras,
            så att kriterierna för riskavgifterna blir tydligare reglerade
            i lag. Till betänkandet finns ett särskilt yttrande från Vänsterpartiet.
          </note>
          <note>
            Herr talman! Bank- och finanssektorn är ovärderlig för den ekonomiska
            stabiliteten. Genom historien har bankers obestånd lett till ibland
            långvariga ekonomiska nedgångar och depressioner i ekonomin. Två
            tydliga exempel finns på detta. Det första är den stora börskraschen
            1929 som innebar att banker gick i konkurs och den stora 30-talsdepressionen
            började. Det är något som är väl dokumenterat i medier, film och
            bokform. Det andra exemplet är Lehman Brothers konkurs 2008. Resultatet
            av denna konkurs var att stora delar av världen genomgick en ekonomisk
            kris som i sina delar inte är över än. Det är därför viktigt att
            samhället gör sitt yttersta för att tillse att banker inte kommer
            på obestånd. Det är detta betänkandet handlar om.
          </note>
          <note>
            Herr talman! Propositionen har sitt ursprung i ett direktiv med
            samma namn. Det finns alla skäl att denna typ a v regelverk regleras
            på EU-nivå . De flesta lite större banker finns på en europeisk
            marknad. De flesta av de banker som till stora delar betraktas
            som svenska och har stort svensk ägande finns också representerade
            i flera europeiska länder på samma sätt som andra europeiska storbanker
            ibland finns på den svenska marknaden. Det är i detta läge som
            det är viktigt att ha ett liknande regelverk för hela EU. Det
            är främst för att banker och andra finansinstitut som omfattas
            av denna lagstiftning inte ska kunna lägga sin verksamhet där
            lagstiftningen är mest fördelaktig för bankens del. Det handlar
            om en konkurrensneutralitet på EU:s inre marknad.
          </note>
          <note>
            Herr talman! Innan detta regelverk träder i kraft har vi i Sverige
            haft ett system där bankerna haft stora krav på interna kontroller.
            Men vi har också haft ett system som bestått i att staten kunnat
            ta över hela eller delar av en bank under en period för att sedan
            sälja tillbaka den till gamla eller helt nya ägare efter krissituationen.
            Det var en modell som vi tillämpade under den ekonomiska krisen
            på 1990-talet då flera banker försvann och sedan slogs ihop och
            såldes efter krisen, oftast under ett nytt namn. Ibland har staten
            delvis behållit sitt ägande. Det är en modell som accepteras av
            såväl de politiska partierna som marknaden. Systemet har oftast
            hyllats för att det ger ekonomisk stabilitet. Men det ställer
            också stora krav på bankernas ägare att ha välskötta och välfinansierade
            banker.
          </note>
          <note>
            Herr talman! EU-kommissionens förslag till direktiv för krishantering
            gick i huvudsak ut på att skärpa tillsynen av bankerna men också
            på att stödja bankerna mer finansiellt vid så kallad resolution.
            Detta motsatte sig den dåvarande regeringen å de bestämdaste med
            ett starkt stöd från stora delar av oppositionen och inte minst
            från oss socialdemokrater.
          </note>
          <note>
            Den svenska ståndpunkten var under hela tiden att vi så långt
            som möjligt skulle tillämpa den princip för resolution som Sverige
            hade erfarenhet av. Den dåvarande svenska statsministern hade
            ett brett stöd i riksdagen och lyckades förhandla fram en acceptabel
            kompromiss som vi inte är nöjda med men kan leva med. Visst skulle
            det tidigare systemet ha tjänat Sverige och sannolikt Europa bättre.
            Nu har vi att hantera ett förslag som är halvbra men som rätt
            använt kan vara ett kraftfullt vapen för att behålla den finansiella
            stabiliteten.
          </note>
          <note>
            Herr talman! Propositionen är mycket omfattande, och riksdagen
            instiftar nu två nya lagar. Det är dels en ny lag med benämningen
            lag om resolution, dels en ny lag om förebyggande statligt stöd
            till kredit institut. Därutöver, herr talman, föreslås förändringar
            i större eller mindre omfattning i 16 lagar omfattande drygt 130
            lagrum. Hela propositionen innebär stora förändringar och nya
            rutiner för både banker och en del andra finansinstitut.
          </note>
          <note>
            Den nya resolutionslagen innehåller de fyra resolutionsverktygen.
            Försäljningsverktyget innebär att resolutionsmyndigheten kan sälja
            hela eller delar av företag som är i resolution. Villkoren för
            sådan försäljning ska vara affärsmässiga.
          </note>
          <note>
            Broinstitutsverktyget är ett nytt verktyg som innebär att hela
            eller delar av företag som är i resolution förs över dit. Detta
            kan ske genom inkråmsöverlåtelse eller överföring av aktier.
          </note>
          <note>
            Avskiljandeverktyget innebär att tillgångar och i förekommande
            fall skulder överförs till ett tillgångsförvaltningsbolag som
            har till uppgift att avveckla på ett sådant sätt att värdet på
            tillgångarna maximeras. Avskiljandeverktyget kan enbart användas
            i kombination med andra resolutionsinstrument.
          </note>
          <note>
            Skuldnedskrivningsverktyget innebär att resolutionsmyndigheten
            ges möjlighet att skriva ned skulderna för företag i resolution.
          </note>
          <note>
            Slutligen finns stabiliseringsverktyget , som innebär att staten
            kan skju ­ ta till kapital eller tillfälligt ta över ägandet i
            företag i resolution.
          </note>
          <note>
            Herr talman! Regeringen föreslår att Riksgäldskontoret blir resolu
            ­ tionsmyndighet. Vad gäller den nya lagen om förebyggande statligt
            stöd är den stora skillnaden mellan den tidigare lagen om statligt
            stöd till kredit ­ institut och den nya lagen om förebyggande
            statligt stöd att krishante ­ ringsdirektivet innehåller fler
            och betydligt mer detaljerade regler. Det finns därför anledning
            att ta in dessa regler i en ny lag.
          </note>
          <note>
            Herr talman! Finansinspektionen får en ny roll vad gäller tillsyn
            av banker och kreditinstitut. Den nya tillsynsuppgiften består
            i att fortlöpande ha tillsyn och att i denna tillsyn bedöma om
            det är nödvändigt att upprätta återhämtningsplaner och avtal om
            koncerninternt stöd. Finansinspektionen ska även vara inblandad
            i det krishanterande arbetet, till exempel vid samråd med resolutionsmyndigheten.
            Den har dock inga befogenheter att tillämpa resolutionsverktyg
            eller vidta resolutionsåtgärder.
          </note>
          <note>
            Kreditinstituten ska i den förebyggande fasen upprätta en återhämtningsplan
            som en förberedelse för eventuella åtgärder om instituten utsätts
            för påfrestningar. Återhämtningsfasen börjar när åtgärderna som
            angetts i återhämtningsplanen sätts i verket. Om åtgärderna i
            återhämtningsplanen är otillräckliga inträder resolutionsfasen.
          </note>
          <note>
            Återhämtningsplanen ska till stor del behandla institutens styrning
            och riskhantering. Syftet är att instituten redan ska hantera
            typscenarier och lämpliga åtgärder för att motverka dessa.
          </note>
          <note>
            Herr talman! I det föregående har jag beskrivit olika resolutionsinstrument.
            Riksgäldskontoret ska upprätta resolutionsplaner för kreditinstituten
            och i dessa redovisa de resolutionsåtgärder som Riksgäldskontoret
            kan vidta om instituten uppfyller villkoren för resolution.
          </note>
          <note>
            Herr talman! I krishanteringsdirektivet tas frågan om finansiering
            av offentliga ingripanden i problemdrabbade finansiella företag
            upp. Dagens system innehåller två delar, dels stabilitetsfonden
            som kan användas för att ge stöd för kreditinstitut, dels insättningsgarantifonden
            som används för att finansiera skyddet av insättningar.
          </note>
          <note>
            Efter införlivandet av krishanteringsdirektivet ska statliga
            insatser i samband med finansiella kriser eller kriser i enskilt
            kreditinstitut finansieras ur tre separata fonder.
          </note>
          <note>
            Förebyggande statliga åtgärder för att finansiera stödåtgärder
            i finansiella företag som inte är föremål för resolution ska finansieras
            ur stabilitetsfonden. Dessa kan vara garantier och kapitaltillskott
            som ges i förebyggande syfte. Fonden ska även kunna användas för
            att finansiera statligt stöd vid användning av det statliga stabiliseringsverktyget.
          </note>
          <note>
            Insättningsgarantifonden ska användas för att finansiera ersättningar
            från insättningsgarantin och det skydd som garanterade insättare
            har i resolutionen.
          </note>
          <note>
            Till resolutionsreserven ska överföras influtna stabilitetsavgifter
            från stabilitetsfonden och nettoresultatet från stödet till Carnegie
            Investment Bank.
          </note>
          <note>
            Herr talman! Kreditinstituten ska finansiera denna resolutionsfond
            med 0,09 procent av avgiftsunderlaget tills behållningen i resolutionsreserven
            uppgår till 3 procent av garanterade insättningar. Därefter ska
            en riskavgift tas ut av kreditinstituten som baseras på risken
            i varje kreditinstitut.
          </note>
          <note>
            Enligt EU:s krishanteringsdirektiv , som nu införs i svensk lagstiftning
            , ska avgiften till resolutionsfonden tas ut enligt vad jag har
            beskrivit i det föregående. Det finns dock inget i direktivet
            som föreskriver riskavgifter.
          </note>
          <note>
            Herr talman! Utskottet instämmer med regeringen i att det är
            nödvändigt att snarast införa genomförandet av krishanteringsdirektivet.
            Utskottet har dock gjort några mindre justeringar i lagen om resolution,
            lagen om bank- och finansieringsrörelse och lagen om värdepappersmarknader.
          </note>
          <note>
            Dessutom gör utskottet ett tillkännagivande som innebär att regeringen
            ska utreda frågan om kriterierna om riskavgifter i lagen om resolution
            tydligare regleras i lag.
          </note>
          <note>
            Herr talman! Slutligen yrkar jag återigen bifall till utskottets
            förslag.
          </note>
          <note>
            I detta anförande instämde Jörgen Hellman (S).
          </note>
          <note type="speaker">
            Anf. 279 JÖRGEN ANDERSSON (M):
          </note>
          <note>
            Herr talman! Det har varit en lång dags debatt mot natt. Jag
            ska försöka undvika att upprepa det som Börje Vestlund på ett
            förtjänstfullt sätt redan har redogjort för. Denna proposition
            är just så omfattande och teknisk till sin karaktär som Börje
            gav tydligt uttryck för. Jag ska kommentera några delar utan att
            vara alltför upprepande i min diskussion.
          </note>
          <note>
            Precis som Börje sa har Sverige en historia och tradition av
            att kunna hantera banker på ett bra sätt. Staten har inte drabbats
            av några större förluster i denna hantering .
          </note>
          <note>
            Av denna anledning kan jag instämma i Börjes ståndpunkt att vi
            har kommit fram till en kompromiss som vi inte är nöjda med men
            som vi kan leva med. Jag är kanske något mer nöjd än Börje, och
            totalt sett är det här bra. Vi är ganska överens om att det i
            sin huvudsakliga del är en bra proposition.
          </note>
          <note>
            Det finns en anledning till att jag är lite mer positiv än Börje.
            När det gäller krishanteringsprocessen hade vi velat se ytterligare
            steg från EU:s sida mot det svenska ställningstagandet. Men förutom
            det har vi en förbyggande del som jag ser tillför en del till
            det svenska perspektivet.
          </note>
          <note>
            Jag hävdar att det har varit bra för totalen i ett EU-perspektiv
            att Sverige har skjutit detta direktiv i rätt riktning. Det svenska
            inflytandet på detta direktiv har varit till gagn för hela stabiliteten
            i ett EU-perspektiv, skulle jag vilja säga.
          </note>
          <note>
            Just det faktum att detta införs på hela EU-nivån är till gagn
            för stabiliteten i ett vidare perspektiv. Vi lever i globaliseringens
            tidevarv, så detta är viktigt med tanke på hur tätt sammankopplade
            alla finansinstitut är i en global kontext. Vi såg ju tydligt
            hur Lehmankraschen spred sig snabbt över världen. I denna kontext
            är det viktigt att vi får likvärdiga minimikrav när det gäller
            krishanteringsrutiner och förebyggande åtgärder.
          </note>
          <note>
            I denna bemärkelse måste vi också säga att krishanteringsdirektivet,
            som nu införs i Sverige och övriga EU – i och för s ig 13 månader
            för sent men ändå – har stor betydelse.
          </note>
          <note>
            Det finns också ett värde i att det finns en förutsägbarhet.
            Hela poängen med att införa krishanteringsdirektivet är att bankerna
            ska veta på vilket sätt de måste hantera sin riskkontroll och
            sin styrning.
          </note>
          <note>
            Vill man skydda konsumenten, minska statens implicita garanti
            och öka ägaransvaret, vilket är de tre huvuddelarna i krishanteringsdirektivet,
            gäller det att bankerna vet vad de ska göra för att minimera sina
            risker. Det är den förebyggande delen.
          </note>
          <note>
            Här har vi de återhämtningsplaner som Börje förtjänstfullt redogjorde
            för. Där är det viktigt att ha med sig på vilket sätt riskkontroll
            och styrning sker i bankerna.
          </note>
          <note>
            Utöver att det blir tydliga spelregler och att det finns en förutsägbarhet
            och ett bredare minimikrav i direktivet, som i någon mån påverkar
            risktagandet, bygger man också upp resolutionsfonden, som Börje
            också var inne på.
          </note>
          <note>
            Sverige har här betydligt högre ambitioner än många andra länder.
            Vi vill bygga upp 3 procent av garantiinsättningarna på halva
            tiden där Europa har 1 procent på dubbla tiden. Det är bra av
            flera anledningar. Dels får vi en större resolutionsfond, dels
            får vi större frihet att använda vår resolutionsfond eftersom
            den är större.
          </note>
          <note>
            Detta är vi överens om allihop , även om den del där vi har ännu
            större ambitioner från svensk sida. Det handlar om riskavgiften.
            En sådan finns det inga krav på i direktivet, men det är en god
            ambition med en bra ansats. Det är tydligt uttalat att syftet
            med riskavgiften är att på något sätt styra bankerna i sitt risktagande.
            Det är bra.
          </note>
          <note>
            P roblemet är bara att det inte finns tydligt definierat på vilket
            sätt man ska göra detta . Det går inte att utläsa från vår sida
            på vilket sätt man tänker sig att risktagande ska värderas och
            hur det i så fa ll ska sanktioneras. Där har vi – i ett e nigt
            utskott, vill jag tillägga – riktat ett tillkännagivande till
            regeringen.
          </note>
          <note>
            De har fått god tid på sig, fram till 2017, att återkomma med
            på vilket sätt de vill att riskstyrningen ska ske. Det är mer
            än fem år innan riskavgiften ska införas, så det finns gott om
            tid. Vi ser fram emot det.
          </note>
          <note>
            Precis som jag var inne på tidigare är det viktigt att det finns
            en förutsägbarhet. Om man ska ha en styrning i risktagandet måste
            det vara möjligt för kreditinstituten att utläsa på vilket sätt
            riskerna ska styras.
          </note>
          <note>
            Om detta inte sker finns det risk för att det blir en stor godtycklighet
            här, med tanke på att man har delegerat. Den som har fått möjligheten
            att utforma riskavgifterna utan närmare precisering av hur det
            ska ske är Riksgäldskontoret.
          </note>
          <note>
            Jag tycker att det här är viktigt. Om man vill att instituten
            ska anpassa sig över tid till ett mindre risktagande är det viktigt
            att det finns tydliga spelregler. Det finns naturligtvis också
            en risk för att det kan vara rätts ­ osäkert. Vi vill att man
            analyserar mer nogsamt på vilket sätt det kan bli en tydligare
            styrning, en större förutsägbarhet och rättssäkerhet i detta.
          </note>
          <note>
            Vi är som sagt helt överens. Det är ett viktigt direktiv, och
            därför har det varit viktigt för både Börje och mig att säga några
            ord om detta. Vi är eniga i alla delar, inklusive tillkännagivandet.
            Jag yrkar därför bifall till förslaget i betänkandet.
          </note>
          <note>
            När jag ändå står här och det lackar mot jul vill jag passa på
            att önska alla som lyssnar och alla som finns i kammaren, inklusive
            herr talmannen, en riktigt god jul. Jag hoppas att vi ses igen
            på andra sidan nyåret. Gott nytt år, allihop!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december).
          </note>
          <note>
            § 15 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 15 december
          </note>
          <note>
            2015/16:280 Livsmedelsverkets framtida arbete och inriktning
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 december
          </note>
          <note>
            2015/16:489 Regeringens satsning på arbetsmarknadsutbildning
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:490 Införandet av matchningsanställningar
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 17 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 december
          </note>
          <note>
            2015/16:402 Vattendirektivet
          </note>
          <note>
            av Sten Bergheden (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:414 PFE-programmet
          </note>
          <note>
            av Cecilie Tenfjord-Toftby (M)
          </note>
          <note>
            till statsrådet Ibrahim Baylan (S)
          </note>
          <note>
            2015/16:411 Vattenverksamhetsutredningen
          </note>
          <note>
            av Cecilie Tenfjord-Toftby (M)
          </note>
          <note>
            till klimat- och miljöminister Åsa Romson (MP)
          </note>
          <note>
            den 16 december
          </note>
          <note>
            2015/16:434 Etableringspaketet
          </note>
          <note>
            av Lars-Arne Staxäng (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 18 Kammaren åtskildes kl. 21.51.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 6 anf. 52 (delvis),
          </note>
          <note>
            av talmannen därefter till och med § 7 anf. 100 (delvis),
          </note>
          <note>
            av andre vice talmannen därefter till och med § 9 anf. 145 (delvis),
          </note>
          <note>
            av tredje vice talmannen därefter till och med § 12 anf. 177
            (delvis),
          </note>
          <note>
            av andre vice talmannen därefter till och med § 13 anf. 220 (delvis),
          </note>
          <note>
            av talmannen därefter till och med § 13 anf. 269 (delvis) och
          </note>
          <note>
            av andre vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om faktapromemorior
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Areella näringar, landsbygd och livsmedel
          </note>
          <note>
            Miljö- och jordbruksutskottets betänkande 2015/16:MJU2
          </note>
          <note>
            Anf. 1 ULF BERG (M)
          </note>
          <note>
            Anf. 2 ISAK FROM (S) replik
          </note>
          <note>
            Anf. 3 ULF BERG (M) replik
          </note>
          <note>
            Anf. 4 ISAK FROM (S) replik
          </note>
          <note>
            Anf. 5 ULF BERG (M) replik
          </note>
          <note>
            Anf. 6 JENS HOLM (V) replik
          </note>
          <note>
            Anf. 7 ULF BERG (M) replik
          </note>
          <note>
            Anf. 8 JENS HOLM (V) replik
          </note>
          <note>
            Anf. 9 ULF BERG (M) replik
          </note>
          <note>
            Anf. 10 ANDERS FORSBERG (SD)
          </note>
          <note>
            Anf. 11 ISAK FROM (S) replik
          </note>
          <note>
            Anf. 12 ANDERS FORSBERG (SD) replik
          </note>
          <note>
            Anf. 13 ISAK FROM (S) replik
          </note>
          <note>
            Anf. 14 ANDERS FORSBERG (SD) replik
          </note>
          <note>
            Anf. 15 ULF BERG (M) replik
          </note>
          <note>
            Anf. 16 ANDERS FORSBERG (SD) replik
          </note>
          <note>
            Anf. 17 ULF BERG (M) replik
          </note>
          <note>
            Anf. 18 ANDERS FORSBERG (SD) replik
          </note>
          <note>
            Anf. 19 ESKIL ERLANDSSON (C)
          </note>
          <note>
            Anf. 20 ISAK FROM (S) replik
          </note>
          <note>
            Anf. 21 ESKIL ERLANDSSON (C) replik
          </note>
          <note>
            Anf. 22 ISAK FROM (S) replik
          </note>
          <note>
            Anf. 23 ESKIL ERLANDSSON (C) replik
          </note>
          <note>
            Anf. 24 ANDERS FORSBERG (SD) replik
          </note>
          <note>
            Anf. 25 ESKIL ERLANDSSON (C) replik
          </note>
          <note>
            Anf. 26 ANDERS FORSBERG (SD) replik
          </note>
          <note>
            Anf. 27 ESKIL ERLANDSSON (C) replik
          </note>
          <note>
            Anf. 28 JENS HOLM (V) replik
          </note>
          <note>
            Anf. 29 ESKIL ERLANDSSON (C) replik
          </note>
          <note>
            Anf. 30 JENS HOLM (V) replik
          </note>
          <note>
            Anf. 31 ESKIL ERLANDSSON (C) replik
          </note>
          <note>
            Anf. 32 LARS TYSKLIND (L)
          </note>
          <note>
            Anf. 33 ISAK FROM (S) replik
          </note>
          <note>
            Anf. 34 LARS TYSKLIND (L) replik
          </note>
          <note>
            Anf. 35 ISAK FROM (S) replik
          </note>
          <note>
            Anf. 36 LARS TYSKLIND (L) replik
          </note>
          <note>
            Anf. 37 EMMA NOHRÉN (MP) replik
          </note>
          <note>
            Anf. 38 LARS TYSKLIND (L) replik
          </note>
          <note>
            Anf. 39 EMMA NOHRÉN (MP) replik
          </note>
          <note>
            Anf. 40 LARS TYSKLIND (L) replik
          </note>
          <note>
            Anf. 41 MAGNUS OSCARSSON (KD)
          </note>
          <note>
            Anf. 42 ISAK FROM (S) replik
          </note>
          <note>
            Anf. 43 MAGNUS OSCARSSON (KD) replik
          </note>
          <note>
            Anf. 44 ISAK FROM (S) replik
          </note>
          <note>
            Anf. 45 MAGNUS OSCARSSON (KD) replik
          </note>
          <note>
            Anf. 46 ANDERS FORSBERG (SD) replik
          </note>
          <note>
            Anf. 47 MAGNUS OSCARSSON (KD) replik
          </note>
          <note>
            Anf. 48 ANDERS FORSBERG (SD) replik
          </note>
          <note>
            Anf. 49 MAGNUS OSCARSSON (KD) replik
          </note>
          <note>
            Anf. 50 ISAK FROM (S)
          </note>
          <note>
            Anf. 51 ULF BERG (M) replik
          </note>
          <note>
            Anf. 52 ISAK FROM (S) replik
          </note>
          <note>
            Anf. 53 ULF BERG (M) replik
          </note>
          <note>
            Anf. 54 ISAK FROM (S) replik
          </note>
          <note>
            Anf. 55 ANDERS FORSBERG (SD) replik
          </note>
          <note>
            Anf. 56 ISAK FROM (S) replik
          </note>
          <note>
            Anf. 57 ANDERS FORSBERG (SD) replik
          </note>
          <note>
            Anf. 58 ISAK FROM (S) replik
          </note>
          <note>
            Anf. 59 ESKIL ERLANDSSON (C) replik
          </note>
          <note>
            Anf. 60 ISAK FROM (S) replik
          </note>
          <note>
            Anf. 61 ESKIL ERLANDSSON (C) replik
          </note>
          <note>
            Anf. 62 ISAK FROM (S) replik
          </note>
          <note>
            Anf. 63 LARS TYSKLIND (L) replik
          </note>
          <note>
            Anf. 64 ISAK FROM (S) replik
          </note>
          <note>
            Anf. 65 LARS TYSKLIND (L) replik
          </note>
          <note>
            Anf. 66 ISAK FROM (S) replik
          </note>
          <note>
            Anf. 67 EMMA NOHRÉN (MP)
          </note>
          <note>
            Anf. 68 ANDERS FORSBERG (SD) replik
          </note>
          <note>
            Anf. 69 EMMA NOHRÉN (MP) replik
          </note>
          <note>
            Anf. 70 ANDERS FORSBERG (SD) replik
          </note>
          <note>
            Anf. 71 EMMA NOHRÉN (MP) replik
          </note>
          <note>
            Anf. 72 ULF BERG (M) replik
          </note>
          <note>
            Anf. 73 EMMA NOHRÉN (MP) replik
          </note>
          <note>
            Anf. 74 ULF BERG (M) replik
          </note>
          <note>
            Anf. 75 EMMA NOHRÉN (MP) replik
          </note>
          <note>
            Anf. 76 MAGNUS OSCARSSON (KD) replik
          </note>
          <note>
            Anf. 77 EMMA NOHRÉN (MP) replik
          </note>
          <note>
            Anf. 78 MAGNUS OSCARSSON (KD) replik
          </note>
          <note>
            Anf. 79 EMMA NOHRÉN (MP) replik
          </note>
          <note>
            Anf. 80 JENS HOLM (V)
          </note>
          <note>
            Anf. 81 ANDERS FORSBERG (SD) replik
          </note>
          <note>
            Anf. 82 JENS HOLM (V) replik
          </note>
          <note>
            Anf. 83 ANDERS FORSBERG (SD) replik
          </note>
          <note>
            Anf. 84 JENS HOLM (V) replik
          </note>
          <note>
            Anf. 85 ULF BERG (M) replik
          </note>
          <note>
            Anf. 86 JENS HOLM (V) replik
          </note>
          <note>
            Anf. 87 ULF BERG (M) replik
          </note>
          <note>
            Anf. 88 JENS HOLM (V) replik
          </note>
          <note>
            Anf. 89 MARIANNE PETTERSSON (S)
          </note>
          <note>
            Anf. 90 STINA BERGSTRÖM (MP)
          </note>
          <note>
            (Beslut fattades under § 11.)
          </note>
          <note>
            § 7 Skatt, tull och exekution
          </note>
          <note>
            Skatteutskottets betänkande 2015/16:SkU1
          </note>
          <note>
            Anf. 91 PER ÅSLING (C)
          </note>
          <note>
            Anf. 92 NIKLAS WYKMAN (M)
          </note>
          <note>
            Anf. 93 OLLE FELTEN (SD)
          </note>
          <note>
            Anf. 94 MATS PERSSON (L)
          </note>
          <note>
            Anf. 95 LARRY SÖDER (KD)
          </note>
          <note>
            Anf. 96 LEIF JAKOBSSON (S)
          </note>
          <note>
            Anf. 97 NIKLAS WYKMAN (M) replik
          </note>
          <note>
            Anf. 98 LEIF JAKOBSSON (S) replik
          </note>
          <note>
            Anf. 99 NIKLAS WYKMAN (M) replik
          </note>
          <note>
            Anf. 100 LEIF JAKOBSSON (S) replik
          </note>
          <note>
            Anf. 101 RASMUS LING (MP)
          </note>
          <note>
            Anf. 102 EMMA WALLRUP (V)
          </note>
          <note>
            Anf. 103 LARRY SÖDER (KD) replik
          </note>
          <note>
            Anf. 104 EMMA WALLRUP (V) replik
          </note>
          <note>
            Anf. 105 LARRY SÖDER (KD) replik
          </note>
          <note>
            Anf. 106 EMMA WALLRUP (V) replik
          </note>
          <note>
            Anf. 107 ANNA HAGWALL (SD)
          </note>
          <note>
            Anf. 108 NIKLAS WYKMAN (M) replik
          </note>
          <note>
            Anf. 109 ANNA HAGWALL (SD) replik
          </note>
          <note>
            Anf. 110 NIKLAS WYKMAN (M) replik
          </note>
          <note>
            Anf. 111 ANNA HAGWALL (SD) replik
          </note>
          <note>
            (Beslut fattades under § 11.)
          </note>
          <note>
            § 8 Avskaffande av skattenämnder inom fastighetstaxeringen
          </note>
          <note>
            Skatteutskottets betänkande 2015/16:SkU14
          </note>
          <note>
            (Beslut fattades under § 11.)
          </note>
          <note>
            § 9 Utbildning och universitetsforskning
          </note>
          <note>
            Utbildningsutskottets betänkande 2015/16:UbU1
          </note>
          <note>
            Anf. 112 CAMILLA WALTERSSON GRÖNVALL (M)
          </note>
          <note>
            Anf. 113 LENA HALLENGREN (S) replik
          </note>
          <note>
            Anf. 114 CAMILLA WALTERSSON GRÖNVALL (M) replik
          </note>
          <note>
            Anf. 115 LENA HALLENGREN (S) replik
          </note>
          <note>
            Anf. 116 CAMILLA WALTERSSON GRÖNVALL (M) replik
          </note>
          <note>
            Anf. 117 DANIEL RIAZAT (V) replik
          </note>
          <note>
            Anf. 118 CAMILLA WALTERSSON GRÖNVALL (M) replik
          </note>
          <note>
            Anf. 119 DANIEL RIAZAT (V) replik
          </note>
          <note>
            Anf. 120 CAMILLA WALTERSSON GRÖNVALL (M) replik
          </note>
          <note>
            Anf. 121 STEFAN JAKOBSSON (SD)
          </note>
          <note>
            Anf. 122 LENA HALLENGREN (S) replik
          </note>
          <note>
            Anf. 123 STEFAN JAKOBSSON (SD) replik
          </note>
          <note>
            Anf. 124 LENA HALLENGREN (S) replik
          </note>
          <note>
            Anf. 125 STEFAN JAKOBSSON (SD) replik
          </note>
          <note>
            Anf. 126 DANIEL RIAZAT (V) replik
          </note>
          <note>
            Anf. 127 STEFAN JAKOBSSON (SD) replik
          </note>
          <note>
            Anf. 128 DANIEL RIAZAT (V) replik
          </note>
          <note>
            Anf. 129 STEFAN JAKOBSSON (SD) replik
          </note>
          <note>
            Anf. 130 CHRISTER NYLANDER (L) replik
          </note>
          <note>
            Anf. 131 STEFAN JAKOBSSON (SD) replik
          </note>
          <note>
            Anf. 132 CHRISTER NYLANDER (L) replik
          </note>
          <note>
            Anf. 133 STEFAN JAKOBSSON (SD) replik
          </note>
          <note>
            Anf. 134 ULRIKA CARLSSON i Skövde (C)
          </note>
          <note>
            Anf. 135 CHRISTER NYLANDER (L)
          </note>
          <note>
            Anf. 136 LENA HALLENGREN (S) replik
          </note>
          <note>
            Anf. 137 CHRISTER NYLANDER (L) replik
          </note>
          <note>
            Anf. 138 LENA HALLENGREN (S) replik
          </note>
          <note>
            Anf. 139 CHRISTER NYLANDER (L) replik
          </note>
          <note>
            Anf. 140 JABAR AMIN (MP) replik
          </note>
          <note>
            Anf. 141 CHRISTER NYLANDER (L) replik
          </note>
          <note>
            Anf. 142 JABAR AMIN (MP) replik
          </note>
          <note>
            Anf. 143 CHRISTER NYLANDER (L) replik
          </note>
          <note>
            Anf. 144 ANNIKA ECLUND (KD)
          </note>
          <note>
            Anf. 145 LENA HALLENGREN (S)
          </note>
          <note>
            Anf. 146 ANNIKA ECLUND (KD) replik
          </note>
          <note>
            Anf. 147 LENA HALLENGREN (S) replik
          </note>
          <note>
            Anf. 148 ANNIKA ECLUND (KD) replik
          </note>
          <note>
            Anf. 149 LENA HALLENGREN (S) replik
          </note>
          <note>
            Anf. 150 CAMILLA WALTERSSON GRÖNVALL (M) replik
          </note>
          <note>
            Anf. 151 LENA HALLENGREN (S) replik
          </note>
          <note>
            Anf. 152 CAMILLA WALTERSSON GRÖNVALL (M) replik
          </note>
          <note>
            Anf. 153 LENA HALLENGREN (S) replik
          </note>
          <note>
            Anf. 154 JABAR AMIN (MP)
          </note>
          <note>
            Anf. 155 ULRIKA CARLSSON i Skövde (C) replik
          </note>
          <note>
            Anf. 156 JABAR AMIN (MP) replik
          </note>
          <note>
            Anf. 157 ULRIKA CARLSSON i Skövde (C) replik
          </note>
          <note>
            Anf. 158 JABAR AMIN (MP) replik
          </note>
          <note>
            Anf. 159 DANIEL RIAZAT (V)
          </note>
          <note>
            Anf. 160 Utbildningsminister GUSTAV FRIDOLIN (MP)
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 10 Beslut om ärenden som slutdebatterats den 15 december
          </note>
          <note>
            UFöU1 Fortsatt svenskt deltagande i Natos utbildnings- och rådgivningsinsats
            RSM i Afghanistan
          </note>
          <note>
            UFöU2 Fortsatt svenskt deltagande i den militära utbildningsinsatsen
            i norra Irak
          </note>
          <note>
            MjU12 Rovdjurspolitikens inriktning
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            SkU1 Utgiftsområde 3 Skatt, tull och exekution
          </note>
          <note>
            SkU14 Avskaffande av skattenämnder inom fastighetstaxeringen
          </note>
          <note>
            § 12 (forts. från § 9) Utbildning och universitetsforskning (forts.
            UbU1)
          </note>
          <note>
            Anf. 161 STEFAN JAKOBSSON (SD) replik
          </note>
          <note>
            Anf. 162 Utbildningsminister GUSTAV FRIDOLIN (MP) replik
          </note>
          <note>
            Anf. 163 STEFAN JAKOBSSON (SD) replik
          </note>
          <note>
            Anf. 164 Utbildningsminister GUSTAV FRIDOLIN (MP) replik
          </note>
          <note>
            Anf. 165 CAMILLA WALTERSSON GRÖNVALL (M) replik
          </note>
          <note>
            Anf. 166 Utbildningsminister GUSTAV FRIDOLIN (MP) replik
          </note>
          <note>
            Anf. 167 CAMILLA WALTERSSON GRÖNVALL (M) replik
          </note>
          <note>
            Anf. 168 Utbildningsminister GUSTAV FRIDOLIN (MP) replik
          </note>
          <note>
            Anf. 169 ULRIKA CARLSSON i Skövde (C) replik
          </note>
          <note>
            Anf. 170 Utbildningsminister GUSTAV FRIDOLIN (MP) replik
          </note>
          <note>
            Anf. 171 ULRIKA CARLSSON i Skövde (C) replik
          </note>
          <note>
            Anf. 172 Utbildningsminister GUSTAV FRIDOLIN (MP) replik
          </note>
          <note>
            Anf. 173 CHRISTER NYLANDER (L) replik
          </note>
          <note>
            Anf. 174 Utbildningsminister GUSTAV FRIDOLIN (MP) replik
          </note>
          <note>
            Anf. 175 CHRISTER NYLANDER (L) replik
          </note>
          <note>
            Anf. 176 Utbildningsminister GUSTAV FRIDOLIN (MP) replik
          </note>
          <note>
            Anf. 177 MICHAEL SVENSSON (M)
          </note>
          <note>
            Anf. 178 GUNILLA SVANTORP (S)
          </note>
          <note>
            Anf. 179 TORBJÖRN BJÖRLUND (V)
          </note>
          <note>
            Anf. 180 IDA DROUGGE (M)
          </note>
          <note>
            Anf. 181 GUNILLA SVANTORP (S) replik
          </note>
          <note>
            Anf. 182 IDA DROUGGE (M) replik
          </note>
          <note>
            Anf. 183 GUNILLA SVANTORP (S) replik
          </note>
          <note>
            Anf. 184 IDA DROUGGE (M) replik
          </note>
          <note>
            Anf. 185 Statsrådet AIDA HADZIALIC (S)
          </note>
          <note>
            Anf. 186 ULRIKA CARLSSON i Skövde (C) replik
          </note>
          <note>
            Anf. 187 Statsrådet AIDA HADZIALIC (S) replik
          </note>
          <note>
            Anf. 188 ULRIKA CARLSSON i Skövde (C) replik
          </note>
          <note>
            Anf. 189 Statsrådet AIDA HADZIALIC (S) replik
          </note>
          <note>
            Anf. 190 ANNIKA ECLUND (KD) replik
          </note>
          <note>
            Anf. 191 Statsrådet AIDA HADZIALIC (S) replik
          </note>
          <note>
            Anf. 192 ANNIKA ECLUND (KD) replik
          </note>
          <note>
            Anf. 193 Statsrådet AIDA HADZIALIC (S) replik
          </note>
          <note>
            Anf. 194 CHRISTER NYLANDER (L) replik
          </note>
          <note>
            Anf. 195 Statsrådet AIDA HADZIALIC (S) replik
          </note>
          <note>
            Anf. 196 CHRISTER NYLANDER (L) replik
          </note>
          <note>
            Anf. 197 Statsrådet AIDA HADZIALIC (S) replik
          </note>
          <note>
            Anf. 198 MICHAEL SVENSSON (M) replik
          </note>
          <note>
            Anf. 199 Statsrådet AIDA HADZIALIC (S) replik
          </note>
          <note>
            Anf. 200 MICHAEL SVENSSON (M) replik
          </note>
          <note>
            Anf. 201 Statsrådet AIDA HADZIALIC (S) replik
          </note>
          <note>
            Anf. 202 FREDRIK CHRISTENSSON (C)
          </note>
          <note>
            Anf. 203 LARRY SÖDER (KD)
          </note>
          <note>
            Anf. 204 THOMAS STRAND (S)
          </note>
          <note>
            Anf. 205 FREDRIK CHRISTENSSON (C) replik
          </note>
          <note>
            Anf. 206 THOMAS STRAND (S) replik
          </note>
          <note>
            Anf. 207 FREDRIK CHRISTENSSON (C) replik
          </note>
          <note>
            Anf. 208 THOMAS STRAND (S) replik
          </note>
          <note>
            (Beslut skulle fattas den 17 december.)
          </note>
          <note>
            § 13 Försvar och samhällets krisberedskap
          </note>
          <note>
            Försvarsutskottets betänkande 2015/16:FöU1
          </note>
          <note>
            Anf. 209 ALLAN WIDMAN (L)
          </note>
          <note>
            Anf. 210 ÅSA LINDESTAM (S) replik
          </note>
          <note>
            Anf. 211 ALLAN WIDMAN (L) replik
          </note>
          <note>
            Anf. 212 ÅSA LINDESTAM (S) replik
          </note>
          <note>
            Anf. 213 ALLAN WIDMAN (L) replik
          </note>
          <note>
            Anf. 214 HANS WALLMARK (M)
          </note>
          <note>
            Anf. 215 MIKAEL JANSSON (SD)
          </note>
          <note>
            Anf. 216 DANIEL BÄCKSTRÖM (C) replik
          </note>
          <note>
            Anf. 217 MIKAEL JANSSON (SD) replik
          </note>
          <note>
            Anf. 218 DANIEL BÄCKSTRÖM (C) replik
          </note>
          <note>
            Anf. 219 MIKAEL JANSSON (SD) replik
          </note>
          <note>
            Anf. 220 DANIEL BÄCKSTRÖM (C)
          </note>
          <note>
            Anf. 221 STIG HENRIKSSON (V)
          </note>
          <note>
            Anf. 222 MIKAEL OSCARSSON (KD)
          </note>
          <note>
            Anf. 223 ÅSA LINDESTAM (S) replik
          </note>
          <note>
            Anf. 224 MIKAEL OSCARSSON (KD) replik
          </note>
          <note>
            Anf. 225 ÅSA LINDESTAM (S) replik
          </note>
          <note>
            Anf. 226 MIKAEL OSCARSSON (KD) replik
          </note>
          <note>
            Anf. 227 ÅSA LINDESTAM (S)
          </note>
          <note>
            Anf. 228 HANS WALLMARK (M) replik
          </note>
          <note>
            Anf. 229 ÅSA LINDESTAM (S) replik
          </note>
          <note>
            Anf. 230 HANS WALLMARK (M) replik
          </note>
          <note>
            Anf. 231 ÅSA LINDESTAM (S) replik
          </note>
          <note>
            Anf. 232 ALLAN WIDMAN (L) replik
          </note>
          <note>
            Anf. 233 ÅSA LINDESTAM (S) replik
          </note>
          <note>
            Anf. 234 ALLAN WIDMAN (L) replik
          </note>
          <note>
            Anf. 235 ÅSA LINDESTAM (S) replik
          </note>
          <note>
            Anf. 236 MIKAEL OSCARSSON (KD) replik
          </note>
          <note>
            Anf. 237 ÅSA LINDESTAM (S) replik
          </note>
          <note>
            Anf. 238 MIKAEL OSCARSSON (KD) replik
          </note>
          <note>
            Anf. 239 ÅSA LINDESTAM (S) replik
          </note>
          <note>
            Anf. 240 JAKOP DALUNDE (MP)
          </note>
          <note>
            Anf. 241 STIG HENRIKSSON (V) replik
          </note>
          <note>
            Anf. 242 JAKOP DALUNDE (MP) replik
          </note>
          <note>
            Anf. 243 STIG HENRIKSSON (V) replik
          </note>
          <note>
            Anf. 244 JAKOP DALUNDE (MP) replik
          </note>
          <note>
            Anf. 245 HANS WALLMARK (M) replik
          </note>
          <note>
            Anf. 246 JAKOP DALUNDE (MP) replik
          </note>
          <note>
            Anf. 247 HANS WALLMARK (M) replik
          </note>
          <note>
            Anf. 248 JAKOP DALUNDE (MP) replik
          </note>
          <note>
            Anf. 249 ALLAN WIDMAN (L) replik
          </note>
          <note>
            Anf. 250 JAKOP DALUNDE (MP) replik
          </note>
          <note>
            Anf. 251 ALLAN WIDMAN (L) replik
          </note>
          <note>
            Anf. 252 JAKOP DALUNDE (MP) replik
          </note>
          <note>
            Anf. 253 Försvarsminister PETER HULTQVIST (S)
          </note>
          <note>
            Anf. 254 ALLAN WIDMAN (L) replik
          </note>
          <note>
            Anf. 255 Försvarsminister PETER HULTQVIST (S) replik
          </note>
          <note>
            Anf. 256 ALLAN WIDMAN (L) replik
          </note>
          <note>
            Anf. 257 Försvarsminister PETER HULTQVIST (S) replik
          </note>
          <note>
            Anf. 258 HANS WALLMARK (M) replik
          </note>
          <note>
            Anf. 259 Försvarsminister PETER HULTQVIST (S) replik
          </note>
          <note>
            Anf. 260 HANS WALLMARK (M) replik
          </note>
          <note>
            Anf. 261 Försvarsminister PETER HULTQVIST (S) replik
          </note>
          <note>
            Anf. 262 MIKAEL OSCARSSON (KD) replik
          </note>
          <note>
            Anf. 263 Försvarsminister PETER HULTQVIST (S) replik
          </note>
          <note>
            Anf. 264 MIKAEL OSCARSSON (KD) replik
          </note>
          <note>
            Anf. 265 Försvarsminister PETER HULTQVIST (S) replik
          </note>
          <note>
            Anf. 266 DANIEL BÄCKSTRÖM (C) replik
          </note>
          <note>
            Anf. 267 Försvarsminister PETER HULTQVIST (S) replik
          </note>
          <note>
            Anf. 268 DANIEL BÄCKSTRÖM (C) replik
          </note>
          <note>
            Anf. 269 Försvarsminister PETER HULTQVIST (S) replik
          </note>
          <note>
            Anf. 270 LENA ASPLUND (M)
          </note>
          <note>
            Anf. 271 ROGER RICHTOFF (SD)
          </note>
          <note>
            Anf. 272 JEFF AHL (SD)
          </note>
          <note>
            Anf. 273 KALLE OLSSON (S)
          </note>
          <note>
            Anf. 274 JEFF AHL (SD) replik
          </note>
          <note>
            Anf. 275 KALLE OLSSON (S) replik
          </note>
          <note>
            Anf. 276 JEFF AHL (SD) replik
          </note>
          <note>
            Anf. 277 KALLE OLSSON (S) replik
          </note>
          <note>
            (Beslut skulle fattas den 17 december.)
          </note>
          <note>
            § 14 Genomförande av krishanteringsdirektivet
          </note>
          <note>
            Finansutskottets betänkande 2015/16:FiU17
          </note>
          <note>
            Anf. 278 BÖRJE VESTLUND (S)
          </note>
          <note>
            Anf. 279 JÖRGEN ANDERSSON (M)
          </note>
          <note>
            (Beslut skulle fattas den 17 december).
          </note>
          <note>
            § 15 Anmälan om interpellation
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Anmälan om skriftliga svar på frågor
          </note>
          <note>
            § 18 Kammaren åtskildes kl. 21.51.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
