<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--121</head>
          <docDate when="2016-06-16">2016-06-16</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 maj justerades.
          </note>
          <note>
            § 2 Avsägelser
          </note>
          <note>
            Andre vice talmannen meddelade att Valter Mutt (MP) avsagt sig
            uppdragen som ledamot i utrikesutskottet och som suppleant i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            Andre vice talmannen meddelade att Pernilla Stålhammar (MP) avsagt
            sig uppdraget som suppelant i utrikesutskottet.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade att Miljöpartiets riksdagsgrupp
            anmält Pernilla Stålhammar som ledamot i utrikesutskottet.
          </note>
          <note>
            Andre vice talmannen förklarade vald till
          </note>
          <note>
            ledamot i utrikesutskottet
          </note>
          <note>
            Pernilla Stålhammar (MP)
          </note>
          <note>
            § 4 Sanktionsavgifter för andra aktörer på fiskets område än
            yrkesfiskare m.m.
          </note>
          <note>
            Miljö- och jordbruksutskottets betänkande 2015/16:MJU17
          </note>
          <note>
            Sanktionsavgifter för andra aktörer på fiskets område än yrkesfiskare
            m.m. (prop. 2015/16:118)
          </note>
          <note>
            föredrogs.
          </note>
          <note type="speaker">
            Anf. 1 JESPER SKALBERG KARLSSON (M):
          </note>
          <note>
            Herr talman! Betänkandet vi har att behandla i dag heter MJU17
            och har rubriken Sanktionsavgifter för andra aktörer på fiskets
            område än yrkesfiskare m.m . Det innehåller utöver regeringens
            proposition med samma namn också 30 motionsyrkanden från den allmänna
            motionstiden samt åtta reservationer.
          </note>
          <note>
            Det handlar om fisket i stort och smått – allt från ålförvaltning
            och vattenbruk till konkurrenskraft och redskapsanvändning. Det
            här är kända ämnen för utskottet, och vi har diskuterat dem i
            den här kammaren ganska flitigt, bland annat i fjol när ett nära
            nog identiskt betänkande, MJU6 Fiskeripolitik , behandlades. Regeringen
            har sedan dess erbjudit nästan enbart tystnad i fiskerifrågor,
            vilket får stå för de n .
          </note>
          <note>
            Herr talman! Fiskeripolitiken är viktig för Sverige och för Europeiska
            unionen. Jag som moderat riksdagsledamot tycker att reformen av
            den gemensamma fiskeripolitiken som kom till på EU-nivå under
            alliansreger ­ ingens tid var ett viktigt steg. Utan den hade
            överfisket tillåtits fortsätta. En hel svensk yrkeskår hade på
            bara några år fått se näten bli allt tommare tills man till slut
            skulle ha fått se sig om för att sälja sin båt. Den biologiska
            mångfalden hade fortsatt minska i samma takt, och rubbningarna
            i ekosystemen hade varit betydande.
          </note>
          <note>
            Nu är reformen genomförd. Bottenplattan är så att säga lagd .
            Det är bra. Dock ska sägas att en central utmaning återstår: Den
            rödgröna reger ­ ingen måste nu agera kraftfullt för att det nya
            regelverket ska implementeras i samtliga medlemsländer utan att
            onödigt regelkrångel och olika tolkningar bidrar till en snedvriden
            konkurrens.
          </note>
          <note>
            Ska fiskenäringen kunna leva, utvecklas och frodas behövs starka
            fiskebestånd. Det leder inte bara till god mat på tallriken utan
            också till biologisk mångfald och ekosystem i balans. För att
            nå dit krävs långsiktiga, fleråriga förvaltningsplaner.
          </note>
          <note>
            Mot bakgrund av detta vill jag yrka bifall till reservationerna
            1 och 3 om livskraftiga bestånd där det här utvecklas ytterligare.
          </note>
          <note>
            Herr talman! Även ålförvaltningen specifikt bör nämnas. Det vore
            kanske tjänstefel att inte göra det. Jag har tittat tillbaka på
            de senaste årens fiskedebatter i riksdagen, och ålförvaltningen
            har varit den fråga som diskuterats allra mest – med god marginal.
          </note>
          <note>
            Jag vill inledningsvis säga att det gläder mig att vi nu ser
            mer ål i våra vatten. Ålen ökar i Nordsjön och ute i Europa. Här
            hemma i Sverige råder sedan 2007 ett generellt ålfiskeförbud.
            Jag tror att det är nödvändigt att det generella förbudet består
            om vi på allvar vill säkerställa ålens fortlevnad och beståndens
            bärkraft.
          </note>
          <note>
            Däremot, med det sagt, är inte ålförvaltningen ett färdigt politikområde.
            Det finns fortfarande en handfull fiskare som har tillstånd från
            Havs- och vattenmyndigheten att fiska ål. Den skaran minskar i
            snabb takt och riskerar att försvinna, trots att det finns en
            rik kultur som rör ålfisket, trots att ålfiske kan bidra till
            försörjning och arbetstillfällen och trots att ålfisket kan vara
            en viktig komponent i skärgårdsutvecklingen.
          </note>
          <note>
            Det är för att vi i Sverige på ett ganska unikt sätt har sagt
            nej till generationsskifte för ålfiskare. Den som växt upp i ett
            familjeföretag som har fiskat ål har ingen möjlighet att överta
            fisketillståndet. Det ska sägas att det är långt ifrån alla som
            längtar efter att ta över sina föräldrars jobb. Det är så att
            säga ingen naturlag.
          </note>
          <note>
            Att ändra på detta och möjliggöra generationsskifte för det småskaliga
            fisket skulle både ingjuta framtidstro och se till att såväl kultur
            som kunskap kan bevaras. Jämte det generella förbudet, ökade insatser
            för passagevägar vid vattenkraftverk och fleråriga förvaltningsplaner
            torde det inte vara en omöjlig ekvation. Det här bör regeringen
            uppdra åt ansvarig myndighet att åtminstone se över.
          </note>
          <note>
            Herr talman! Det finns ju en proposition i det här betänkandet
            också. Mycket av det som ingår i den propositionen är ingenting
            konstigt. Svensk lagstiftning behöver uppdateras med hänvisning
            till Lissabonfördraget och reformen av EU:s gemensamma fiskeripolitik.
            Den svenska lagen om EG:s förordningar uppdateras.
          </note>
          <note>
            Den verkliga förändringen som kommer till med anledning av propositionen
            rör de överträdelser som begås efter landning av fiskefångsten.
            De flyttas från det straffrättsliga området till ett system med
            sanktionsavgifter. Det är en rimlig förändring, men den väcker
            en del följdfrågor. Det här är den första proposition som regeringen
            lämnar som rör fiskeripolitiken, trots att regeringspartierna
            tidigare haft ganska hög svansföring i många frågor. Det finns
            därför skäl att fråga: När kommer nästa proposition?
          </note>
          <note>
            Vi tar några exempel. Vad tycker regeringen egentligen om bottentrålningens
            framtid? Miljöpartiet har tidigare sagt att de vill ha ett totalförbud
            utan undantag, men nu är det tyst om det.
          </note>
          <note>
            Vad tycker regeringen om vattenbrukets framtid i Sverige? Landsbygdsministern
            har sagt att han vill utveckla det, men livsmedelsstrategin, där
            vattenbruk bara är en liten del, är kraftigt försenad och inte
            förankrad hos övriga partier.
          </note>
          <note>
            Tredjelandsavtalen är jag övertygad om att fler kommer att nämna
            i dagens debatt. Det skulle vara intressant att veta hur regeringen
            konkret vill förändra dem. Det vi hittills sett i EU-nämnden har
            inte varit ny politik.
          </note>
          <note>
            Herr talman! Det är kanske bra att regeringen inte går fram med
            de löften som exempelvis Miljöpartiet ställt ut under tiden i
            opposition. Men att göra ingenting känns särdeles svagt. I stället
            borde regeringen ta vid där Alliansen slutade med fortsatt fokus
            på regelförenklingar, långsiktiga styrmedel och internationellt
            samarbete.
          </note>
          <note>
            Jag är stolt över de reformer som kom till under alliansregeringens
            tid, men jag är samtidigt övertygad om att Alliansen inte blev
            klar. Det behövs mer regelförenklingar, inte nya pålagor.
          </note>
          <note>
            Om detta fokus består, ja då kan vi få fortsätta njuta av nyttig
            fisk på tallriken från lönsamt fiske i hållbara bestånd. Det borde
            vara målet för fiskeripolitiken.
          </note>
          <note>
            (Applåder)
          </note>
          <note type="speaker">
            Anf. 2 ANDERS FORSBERG (SD):
          </note>
          <note>
            Herr talman! Från Sverigedemokraternas sida vill jag först yrka
            bifall till vår reservation nr 5 om konkurrenskraftigt fiske och
            nr 6 om ålförvaltning.
          </note>
          <note>
            Herr talman! När vi talar fiske i Sverige talar vi om svensk
            kultur och tradition med fiskare som har flera generationers fiskeerfarenhet
            bakom sig. Här kan man tala om att ha fisket i blodet. Det är
            de människorna som bor på landsbygden i dag nära havet eller sjön
            i det som vi kallar för skärgården.
          </note>
          <note>
            Men det har skett en dramatisk utveckling när det gäller fisket
            i Sverige. Antalet fiskare och båtar har minskat drastiskt. År
            1980 hade vi till exempel i Blekinge län 40 fiskebåtar, och i
            dag finns det 4 kvar.
          </note>
          <note>
            Sverigedemokraternas målsättning är att inom ramen för marknadsekonomiska
            principer och ett långsiktigt hållbart nyttjande av fiskevatten
            verka för att bevara en livskraftig svensk fiskerinäring. Det
            ligger i sakens natur att fisket måste regleras, men vi måste
            samtidigt arbeta för rimliga förutsättningar för enskilda näringsidkare
            när till exempel EU-lagstiftning genomförs.
          </note>
          <note>
            Vi anser att HaV, Havs- och vattenmyndigheten, i utökad grad
            behöver arbeta för proportionella straff för yrkesfiskare som
            inte sköter sig.
          </note>
          <note>
            Det är också viktigt att vi verkar mot den så kallade utflaggningen
            av svenska fiskefartyg. Samma regler måste gälla för alla fiskare,
            oavsett land. Sverige har en av de hårdaste lagstiftningarna av
            alla länderna runt Östersjön. Det leder till att svenskt fiske
            konkurreras ut och till att arbetstillfällen och skatteintäkter
            flyttas till andra länder. Vår fiskeripolitik ska vara rättvis.
            Det är en av hörnstenarna i en bra fiskeripolitik. Fiskarna runt
            Östersjön måste kunna konkurrera på lika villkor. Tyvärr är det
            inte på det sättet i dag.
          </note>
          <note>
            Herr talman! När det gäller vattenbruk är uttaget av vildfångad
            fisk av naturliga skäl begränsat. Sverige har emellertid mycket
            goda förutsättning ­ ar för just matfiskproduktion – alltså fiskodling
            – i synnerhet i de norra delarna där de näringsfattiga regleringsmagasinen
            runt vattenkraftverken finns. Fiskodling i dessa vatten kan vara
            ett sätt att återskapa till exempel livskraftiga ekosystem, eftersom
            odlingen tillför näring till dessa i regel näringsfattiga vatten.
          </note>
          <note>
            Vi vill underlätta för etablering av nya fiskodlingar samt förbättra
            förutsättningarna för befintliga odlingar att expandera. Dessutom
            bör HaV utreda vilka insjöar och vattendrag som kan lämpa sig
            för fiskodling.
          </note>
          <note>
            Vi vill se över kostnaderna för näringsidkare i branschen och
            hur dessa kostnader kan sänkas. Man kan till exempel bidra till
            bättre förutsättningar, exempelvis genom att sänka tillsynsavgifterna,
            som i vissa fall är väsentligt högre än för annan verksamhet som
            kräver miljötillstånd.
          </note>
          <note>
            Herr talman! Fritidsfisket, eller det så kallade sportfisket,
            är en viktig del av många svenskars rekreation och avslappning.
            Fritidsfisket har stor potential för att bidra till sysselsättning,
            en levande landsbygd och biologisk mångfald. Samtidigt bör man
            inte blunda för intressekonflikten mellan de små vattenkraftverken
            och fritidsfisket. Att återskapa vandringsvägar för till exempel
            fisken i små och medelstora vattendrag innebär stora investeringskostnader.
            Mycket av den flora och fauna som etablerats under århundraden
            av mänsklig verksamhet lever i och gynnas av just de förhållanden
            som råder i vattenkraftsdammarna. Och dammarna bidrar till viktiga
            miljöer för rekreation och ett rikt friluftsliv.
          </note>
          <note>
            I dagsläget kan olika finansieringsmöjligheter vara att man kan
            äska medel från exempelvis landsbygdsprogrammet, EU:s fiskerifond,
            den lokala naturvårdssatsningen och så vidare. Vi föreslår därför
            i vår motion att en utredning ska tillsättas om hur investeringsstöden
            kan samordnas för sportfisket och fritidsfisket och hur man kan
            underlätta för fiskens vandring.
          </note>
          <note>
            Herr talman! År 2007 infördes ett generellt ålfiskeförbud i Sverige.
            Regleringen gav Havs- och vattenmyndigheten möjlighet att tillåta
            fiske på dispens genom så kallade ålfisketillstånd. Från och med
            2012 utvidgades förbudet så att allt ålfiske på västkusten förbjöds,
            vilket enligt uppgift drabbade ett åttiotal ålfiskare. Utifrån
            dagens ålbestånd i Östersjön påverkas beståndet av det fiske som
            sker i dag med ungefär 2 procent.
          </note>
          <note>
            Dagens innehavare av ålfisketillstånd riskerar att bli de sista
            svenska ålfiskarna. Det beror på att de, till skillnad från vad
            som annars är brukligt, inte kan överlåta sina företag och nödvändiga
            licenser för att bedriva ålfiske till en annan person eller ett
            annat företag. Det är helt orimligt. Det är en form av näringsförbud.
            Situationen riskerar också att leda till att dagens ålfiskeföretag
            knappast kan fortsätta när tillstånden upphör att gälla.
          </note>
          <note>
            De åtgärder som EU:s medlemsstater har vidtagit för att förbättra
            ålbeståndet har haft positiva effekter. Under de senaste åren
            har glasålsinvandringen till Europa ökat kraftigt liksom ålyngeletableringen
            i södra Sverige.
          </note>
          <note>
            Ålfisket är i dag hårt reglerat genom till exempel kravet på
            ålfisketillstånd. Det mycket begränsade ålfiske som bedrivs i
            dag kan anses som långsiktigt hållbart. Det ger också viktiga
            arbetstillfällen på landsbygden. Den unika ålakulturen ger viktiga
            inkomster till bland annat turistnäringen.
          </note>
          <note>
            Ett fortsatt förbud för ålfisket skulle alltså kunna slå sönder
            en flerhundraårig kulturarvstradition som har rötter i medeltiden.
            Det kan, när det gäller det, vara intressant att återkoppla till
            det Jesper Skalberg Karlsson sa när han talade före mig. Man pratar
            om att man vill bevara ålfisket, men det är märkligt att man inte
            väcker några motioner eller lämnar några reservationer i frågan.
            Det är bara vårt parti som har lämnat en reservation i frågan.
            Det vore intressant att höra om Alliansen har några konkreta förslag.
          </note>
          <note>
            Herr talman! Fisket är en förutsättning för en levande kust och
            skärgård. När vi gynnar småföretagande och vidmakthåller det småskaliga
            insjö- och kustnära fisket får vi ett levande kulturarv på köpet.
            Det är viktiga värden att bevara. En del av dessa värden riskerar
            nu att gå förlorade, om man inte får möjlighet att bedriva kustfiske
            eller ålfiske. Nya och lokala unga fiskare får inte möjligheten
            att kunna försörja sin familj på att ha sin verksamhet i vår skärgård.
          </note>
          <note>
            En samlad syn på förvaltningen och yrkesfiskare kan ge intressanta
            resultat. Till exempel är Kosterhavets nationalpark ett storskaligt
            experiment där man testar att ha en lokal och fullt integrerad
            havsförvaltning. Det är en styrelse med stark lokal representation
            från samhällsföreningar, yrkesfiskare, politiker och forskare,
            byggd på ömsesidig respekt och förtroende. Det finns en vision
            där långsiktigheten för den egna marina resursen är en hörnsten.
          </note>
          <note>
            Man kan fråga sig om det inte är en sådan framtida havsförvaltning
            som vi ska jobba med. Det blir ett större perspektiv, och arbetet
            drivs av aktörerna.
          </note>
          <note>
            Herr talman! Fisket är beroende av den biologiska mångfalden
            och ett hållbart fiske där vi hushållar med havets resurser. Ett
            livskraftigt fiske och vattenbruk är en förutsättning för en levande
            landsbygd. Landsbygdens villkor och de landsbygdsnära näringarna
            utgör därför kärnan i vår politik.
          </note>
          <note type="speaker">
            Anf. 3 ESKIL ERLANDSSON (C):
          </note>
          <note>
            Herr talman! Som jag ser det vilar det ett tungt ansvar på den
            nuvarande, rödgröna regeringen. Vad är det för ansvar? Jo, det
            är ansvaret för att genomföra det vi har kommit överens om.
          </note>
          <note>
            I Europeiska unionen har vi kommit överens om två viktiga saker
            under senare år, nämligen EU:s kontrollförordning på fiskeområdet
            och en gemensam fiskeripolitik. I detta ligger till exempel att
            vi ska ha ett utkastförbud. Det betyder att man inte får kasta
            fångad fisk över bord, utan den ska landas, tillvaratas och nyttjas.
          </note>
          <note>
            För att börja med något positivt är det tillfredsställande, till
            och med bra, att vi äntligen har fått ett förslag som vi i dag
            kan fatta beslut om. Det handlar om förslaget om sanktionsavgifter
            för andra aktörer på fiskets område än yrkesfiskare. Men det räcker
            inte, herr talman.
          </note>
          <note>
            Jag anser att Sverige har tappat den ledartröja som vi hade på
            fiskeriområdet tidigare. Varför är det viktigt att vår röst hörs
            i Europa? Jag anser nämligen inte att vår röst hörs i Europa längre.
            Jo, det är viktigt för Europas vatten. Det är viktigt för vårt
            innanhav Östersjön. Det är viktigt för fisken. Det är viktigt
            för fiskeriet. Det är viktigt för den biologiska mångfalden. Och
            det är viktigt för jobben.
          </note>
          <note>
            Då är det underligt att det än i dag, ett och ett halvt år efter
            att det som vi kommit överens om i Europa har trätt i kraft, finns
            starka indikationer på, till och med bevis för, att kontrollen
            av det av mig tidigare nämnda utkastförbudet är bristfällig, rent
            av dålig. Förbudet efterlevs inte på det sätt som det var tänkt.
            Det finns förslag på hur man skulle kunna åtgärda den problematiken.
            Men regeringen förblir passiv. Något måste göras.
          </note>
          <note>
            Vad är det då som måste göras? Till att börja med måste regeringen
            visa intresse för de här sakerna. Jag anser inte att man gör det.
            Man måste engagera sig, annars är det ingen som lyssnar på vad
            vi säger från svensk sida när beslut ska fattas och ställningstagande
            ska göras i Bryssel och annorstädes. Därtill behövs det lite pengar
            för att saker och ting ska kom ­ ma på plats. Detta saknas.
          </note>
          <note>
            Det är alltså väldigt tyst från regeringen på det området, vilket
            jag beklagar. Jag gör det kanske allra mest av det skäl som en
            gång var, och det var vi i Sverige väldigt överens om. Skälet
            var nämligen att man skulle kunna använda Östersjön och Östersjöfisket
            som en förebild för hela EU:s fiskeripolitik. Men det är inte
            möjligt om inte finns något ytterligare engagemang.
          </note>
          <note>
            Varför är nu detta så viktigt? Jo, därför att fisken känner ju
            inga gränser. Gränsöverskridande samarbete är alltså en förutsättning
            för en bra fiskeförvaltning och också för den biologiska mångfald
            som vi vill ha.
          </note>
          <note>
            Som jag ser det, herr talman, måste Sverige anta den utmaning
            som det innebär att få med sig en majoritet för att man ska kunna
            fatta nödvändiga beslut och göra nödvändiga ställningstaganden
            så att vi också i framtiden kan behålla och utveckla de jobb som
            finns i och kring fisket, så att vi kan bibehålla och utveckla
            den biologiska mångfald som finns i och runt våra hav. Jag tycker
            att detta är synnerligen angeläget, och av det skälet, herr talman,
            yrkar också jag bifall till reservation 3.
          </note>
          <note>
            I detta anförande instämde Kristina Yngwe (C).
          </note>
          <note type="speaker">
            Anf. 4 LARS TYSKLIND (L):
          </note>
          <note>
            Herr talman! Nu diskuterar vi återigen fisket. Vi brukar återkomma
            till mycket som vi har behandlat tidigare. Men när man diskuterar
            fiske finns det ju en utgångspunkt, och det är att vi har fungerande
            ekosystem i livskraftiga fiskstammar som kan ge avkastning. Det
            är ju det som vi strävar efter oavsett om vi diskuterar vårdförvaltning
            eller någonting annat.
          </note>
          <note>
            Jag vill inleda med att yrka bifall till reservation nr 3 som
            handlar just om livskraftiga fiskbestånd där vi särskilt vill
            uppmärksamma kopplingen mellan livskraftiga fiskbestånd, Vattenverksamhetsutredningens
            förslag och genomförandeåtgärdsplan enligt vattendirektivet. Både
            i civilutskottet och i miljö- och jordbruksutskottet har man tidigare
            diskuterat hushåll med mark- och vattenområden när det gäller
            vattenvård. Det finns två tillkännagivanden, så regeringen har
            ju ett ansvar för att ta tag i detta. Det kopplas då naturligtvis
            till livskraftiga fiskbestånd av bland annat vandrande fisk som
            ål och lax. Regeringen har ansvaret för att ta tag i den frågan.
            Som sagt: Jag yrkar bifall till reservation nr 3.
          </note>
          <note>
            Herr talman! Den proposition som vi har att behandla här om sank
            ­ tionsavgifter för andra aktörer på fiskets område och yrkesfiskare,
            ja, vad ska man säga om den? Det är väl bra att propositionen
            kommer nu. Det är högst rimligt att alla andra aktörer tar ansvar
            för uppgiftsskyldighet och märkningskrav. Det kan inte bara ligga
            på yrkesfiskarna i det första ledet. Där har vi inga motsatta
            synpunkter.
          </note>
          <note>
            Nu har man en gemensam fiskeripolitik inom EU. Under alliansreger
            ­ ingen var Sverige väldigt drivande för att få den på plats,
            och det finns mycket positivt i den politiken, vilket också har
            nämnts här tidigare. Mycket styrs nu av denna gemensamma fiskeripolitik,
            men det finns naturligtvis utrymme för vissa nationella åtgärder.
          </note>
          <note>
            Vi återkommer tämligen ofta till att vi ändå vill stå upp för
            det kustnära och småskaliga yrkesfisket, och det är också kraftigt
            kopplat till en levande landsbygd.
          </note>
          <note>
            För att uppnå detta är en dialog mellan de inblandade aktörerna
            det absolut viktigaste. Fiskenäringen, vi politiker, forskare
            och även myndigheter måste vara inblandade i dialogen. Mycket
            handlar om att man måste ha samma verklighetsbild och om att man
            inte minst tar del av varandras kunskap och erfarenheter. Det
            finns väldigt många konstruktiva lösningar som går att få fram,
            men oftast kan det uppstå konflikter i den diskussionen bara på
            grund av rena missförstånd som beror på att man pratar förbi var
            ­ andra. Det är en av de saker som egentligen alla har ansvar
            för, inte minst regeringen och ansvarig minister.
          </note>
          <note>
            Det som nu är centralt i reformeringen är till att börja med
            detta med förvaltningsplaner. Sverige bör driva på för att man
            ska få fleråriga förvaltningsplaner och inte minst flerartsplaner
            i de vatten där det är aktuellt.
          </note>
          <note>
            Det finns ett utkastförbud som successivt har börjat införas
            i EU sedan den 1 januari 2015. Det är en problematik där både
            regeringen och myndigheten har ett ansvar för att detta ska fungera.
            Det här är också ett sådant område där det är oerhört viktigt
            med dialog. Man måste få ett långsiktigt system som har stor acceptans
            bland alla aktörer inom området. Det får inte finnas några incitament
            för att fuska i systemet. Då blir det en stor osäkerhet. Att man
            märker att det inte lönar sig att göra rätt är nästan det värsta
            som kan inträffa i ett system av den här typen.
          </note>
          <note>
            Det finns ett bemyndigande till regeringen om att införa överlåtbara
            fiskerättigheter i enskilt fiske och ett annat bemyndigande att
            införa det även för annat fiske. Detta är ett instrument som rätt
            använt kan bli väldigt bra. Det kan inte ske annat än i ett väldigt
            tätt samarbete med fisket självt för att få det att fungera. Det
            pågår konstruktiva diskussioner om detta. Det gäller att få en
            bred förankring i den här frågan.
          </note>
          <note>
            Det som också inleddes under alliansregeringen och som är värt
            att ta upp här är utvecklingen av selektiva redskap. Jesper Skalberg
            Karlsson tog upp bottentrålning. Det är en fråga som har varit
            återkommande sedan tidigare. Här är det inte svart eller vitt
            som gäller, utan utvecklingen av redskap har en väldigt stor betydelse,
            inte minst i fråga om selektiviteten i redskapen. Det är viktigt
            att de satsningar som har gjorts följs upp för att se om de har
            fått de önskade effekterna.
          </note>
          <note>
            Sedan vill jag säga några ord om vattenbruket. Det är också ett
            område som vi återkommer till. Vi pratar om att det finns stor
            potential, och nu finns det på plats en handlingsplan om administrativ
            förenkling, planering, miljömässig och socialekonomisk hållbarhet
            samt stärkt konkurrenskraft. Ändock utvecklas det hela ganska
            långsamt.
          </note>
          <note>
            Man kan med ett visst intresse se på det vattenbruk som utvecklas
            helt på land, alltså med landbaserade slutna system. Där har man
            inte den miljömässiga påverkan som på vattendrag och i havet.
            Det utvecklas på en del ställen, och det tycker jag är extra intressant.
          </note>
          <note>
            Sedan kan jag konstatera att det finns mycket annat som är väldigt
            bra. Västkustens musselodling gör dubbel nytta. Den producerar
            både livsmedel och fångstgröda i havet. Musselodling har utvecklats
            även som en viktig del i besöksnäringen. Det kan fungera som en
            utflykt och en matupplevelse.
          </note>
          <note>
            Ålförvaltningen har också tagit s upp. Det är en väldigt komplicerad
            fråga som man naturligtvis kan diskutera. Utgångspunkten är trots
            allt att det rör sig om en art som är hotad, det är ju det som
            är problematiken. Vi måste se till att även vandringsvägarna för
            ålen blir säkra, så att ansvaret inte bara faller på yrkesfisket.
            Annars är yrkesfisket efter ål klart hotat i framtiden. Man får
            en känsla av att just för yrkesfisket efter ål finns det bara
            en avvecklingsplan. Det är inte så vi vill ha det, utan även det
            fisket ska kunna utvecklas.
          </note>
          <note>
            Det är klart att man ska ta upp fisk och förse industrin med
            råvara. Men vi får också konstatera att det är en väldigt viktig
            del av landsbygdsutveckling på många håll i landet längs våra
            kuster. Det är inte minst kopplat till besöksnäringen, intresset
            för lokalt producerad mat och så vidare. Fisket har en oerhört
            stor betydelse i stora delar av landet. Det måste vi också ha
            med oss i diskussionen. Det handlar inte bara om att producera
            direkt. Det har också mycket kringeffekter.
          </note>
          <note type="speaker">
            Anf. 5 MAGNUS OSCARSSON (KD):
          </note>
          <note>
            Herr talman! Jag yrkar bifall till Alliansens gemensamma reservation
            3 i utskottets betänkande.
          </note>
          <note>
            Torsk, ål och lax hotas på olika platser av flera olika miljöproblem
            såsom överfiske, vandringshinder och marint skräp. Vi vill att
            Östersjöns och Västerhavets fiskbestånd ska vara livskraftigt
            och att man utan oro ska kunna äta den fisk som fiskas här. För
            att nå ett långsiktigt resultat krävs arbete med generationsmålen
            och miljökvalitetsmålen, en effektiv myndighetsstruktur och styrning.
          </note>
          <note>
            Detta bör särskilt uppmärksammas med anledning av Vattenverksamhetsutredningens
            förslag till ändrade vattenrättsliga regler och genomförande av
            åtgärdsprogrammen för vattendirektivet. Hänsyn måste tas till
            olika samhällsintressen, och målsättningarna berör flera myndigheter.
            Det som här sagts bör riksdagen ställa sig bakom och tillkännage
            för reger ­ ingen.
          </note>
          <note>
            Herr talman! Fisket är en uråldrig näring som bedrivits med havet,
            insjöar och vattendrag som den centrala resursen under många årtusenden.
            Förutom den socioekonomiska betydelsen är fisket också en pusselbit
            i Sveriges försörjning av livsmedel. Fritids- och sportfisket
            är ett brett intresse för stora delar av svenska folket. Det är
            viktigt att både yrkesfisket och rekreationsfisket kan samexistera.
          </note>
          <note>
            Såväl yrkesfiskarnas som fritidsfiskarnas och kustbefolkningens
            intressen måste beaktas. Det är av stor vikt att lönsamheten inom
            fisket inte försämras. Kristdemokraterna vill ha levande skärgårdar
            med plats för boende, näringsidkare och turism. Jag vill här hålla
            med ledamoten Tysklind om hur viktigt det är med att det förs
            en dialog mellan olika parter, myndigheter, partier och politiker
            för att få ett samförstånd och en förståelse för vad man håller
            på med.
          </note>
          <note>
            Fisket kan inte utformas frikopplat från havsmiljöpolitiken.
            Haven och vattendragen utgör känsliga ekosystem där de olika arterna
            har viktiga roller. Om en art försvinner eller minskar kraftigt
            rubbas balansen i ekosystemet.
          </note>
          <note>
            Kristdemokraterna stöder inriktningen att undanröja vandringshinder
            för fisk. Men, herr talman, vi anser inte att privatpersoner ska
            ta den stora kostnad som de nu tvingas göra. I de fall där utrivning
            eller anläggande av vandringsväg är lämpliga åtgärder ska dessa
            finansieras med offentliga medel. Länsstyrelsernas bidragsregler
            måste förändras så att det klart framgår att även de dammägare
            som blivit ålagda att vidta vissa åtgärder ska omfattas av statligt
            stöd bland annat inom ramen för det så kallade LONA-bidraget för
            att vidta nödvändiga åtgärder. En sådan åtgärd brådskar, herr
            talman, då dammrivningar redan pågår för fullt.
          </note>
          <note type="speaker">
            Anf. 6 JAN-OLOF LARSSON (S):
          </note>
          <note>
            Herr talman! Detta betänkande avhandlar dels ändringar i fiskelagen
            om sanktionsavgifter för andra aktörer på fiskets områden än yrkesfiskare,
            dels motioner från allmänna motionstiden. När det gäller ändringarna
            i fiskelagen och sanktionsavgifterna har vi här hört att vi är
            helt ense i riksdagen om nödvändigheten och vikten av att införa
            dessa. När det gäller mo ­ tionerna avhandlar dessa hållbart fiske,
            livskraftiga bestånd, sportfiske, vandringshinder, ålförvaltning
            och vattenbruk. Det är ämnen som återkommer varje år i de olika
            motionsbetänkandena.
          </note>
          <note>
            När det gäller Alliansens motion om miljömässigt hållbart fiske
            kan vi konstatera att partierna inte heller skiljer sig åt i dessa
            frågor. Men precis som vi i opposition drev Eskil Erlandsson som
            fiskeminister framför oss för att få EU att bedriva en hållbar
            fiskeripolitik är det nuvarande opposi ­ tions uppgift att göra
            samma sak med nuvarande fiskeminister. Det är sunt och riktigt.
          </note>
          <note>
            Herr talman! När det gäller fiskare från EU som fiskar utanför
            EU:s fiskevatten anser Alliansen att fiskepartneravtalen ska bli
            mer hållbara och följas upp bättre än det gjordes under Alliansens
            tid. Jag tycker det är bra när politiker kan vara lite mer självkritiska
            och inser att man kunde ha gjort saker bättre eller på annat sätt.
            Vi kan hålla med Alliansen om att vi bör följa upp dessa frågor
            bättre, och vi är övertygade om att den nuvarande regeringen prioriterar
            detta på ett bra sätt.
          </note>
          <note>
            Alliansen anser också att subventionerna i partnerskapsavtalen
            bör minska så att fiskare som drar nytta av avtalen ska stå för
            en större del av kostnaden och inte EU:s skattebetalare. Det är
            vi också överens. Att subventionen i partnerskapsavtalen bör minska
            för de fiskare som drar nytta av den är inte nog. Vi tycker att
            vi ska ha ambitionen att den ska slopas helt. De ska stå för sina
            kostnader till 100 procent.
          </note>
          <note>
            Herr talman! Det finns också motioner om konkurrenskraftigt fiske.
            Det finns många anledningar till att ett fiske är konkurrensmässigt
            eller inte. Stora dyra båtar behöver fiska in mer fisk än billigare
            och mindre kostsamma båtar. Dyrare och kanske nyare båtar kan
            vara effektivare, dra mindre bränsle med mera. Det är mycket som
            påverkar om man är konkurrenskraftig eller inte.
          </note>
          <note>
            En annan sak som också påverkar kostnaderna är det regelverk
            som omgärdar fisket. Här har det byggts på år för år, och det
            verkar sällan kun ­ na tas bort någon regel oavsett om den har
            någon funktion eller ej. Moderaternas representant här talade
            om hur duktiga man varit på att ta bort regelverket inom fisket.
            Där får jag faktiskt säga emot.
          </note>
          <note>
            Det har aldrig tagits bort några regler i fisket. Om man möjligtvis
            har tagit bort en har det införts tre nya. I dag är det ett ogenomträngligt
            regelverk för fiskare som ska ut. Ger de sig i dag ut på havet
            för en fisketur kan man nästan med hundraprocentig säkerhet säga
            att någon regel har brutits innan de är i land igen. Då kan de
            få böter. Det kan kosta, och då påverkas naturligtvis möjligheten
            att försörja sig samt konkurrensen.
          </note>
          <note>
            Konkurrensen påverkas otroligt starkt av hur Sverige tolkar EU:s
            regelverk i förhållande till hur andra länder gör det. Detta är
            inte minst aktuellt i dagarna när vi tittar på skattesystemet
            för vattenbruket. Ska de behandlas lika i EU, eller ska de inte
            behandlas lika i EU? Det är helt avgörande för vattenbrukets framtid
            i Sverige. Jag tror att vi i den här salen är ense om hur det
            ska vara.
          </note>
          <note>
            Med den nya fiskeripolitiken i EU som innebär att allt ska tas
            i land och att vi har ett ransonsystem i någon form kan det för
            en lekman tyckas enkelt att följa upp och kontrollera. Hur fisken
            fiskas, när fisken fiskas, har ingen relevans i systemet. Poängen
            måste vara: Vad är det vi fiskar, och har vi fiskat upp det vi
            får fiska?
          </note>
          <note>
            EU:s nya fiskeripolitik borde innebära att vi kan skrota det
            mesta av vårt regelverk. Det är ett regelverk som i dag innebär
            att ingen fiskare kan lämna hamnen utan att bryta mot någon regel.
          </note>
          <note>
            Regelverket innebär också att staten direkt tar mellan 700 och
            800 miljoner av de medel som avsatts för att utveckla fiskenäringen
            och vattenbruket inom fiskefonden, ca 1 500 miljoner, för att
            följa upp regelverket i en kontrollverksamhet. Det är ett mycket
            märkligt sätt att utveckla näringen, och det är inte unikt för
            den här regeringen. Vi borde dra lärdom av hur andra länder använder
            EU:s medel för att utveckla fisket. Där har vi en uppgift att
            göra.
          </note>
          <note>
            Herr talman! Ålfisket är alltid en stor källa till motioner.
            Enligt forskarna är ålen starkt hotad som art. I dag säger forskningen
            att det bara är drygt 1 procent av ålen som kommer tillbaka hit
            från Sargassohavet för att växa upp – 1 procent, mot tidigare
            100 procent. Om det stiger med 0,1 procent säger vissa att det
            är en kraftig ökning av inflödet av ål. Det kan man ju säga om
            man vill tolka det så.
          </note>
          <note>
            Ålen är fortfarande klassad som akut hotad och har varit rödlistad
            i Artdatabanken sedan 2005. Det är alltså ingen WWF-konstruktion,
            utan ålen är rödlistad i Artdatabanken. Mer än 99 procent av det
            glasålsbestånd som tidigare kunnat mätas vid Europas kuster har
            försvunnit. Vi här i riksdagen framhåller Internationella Havsforskningsrådet,
            Ices, i varje förhandling om fisket inom EU, och dess råd är att
            snarast införa ett totalt ålfiskestopp i Europa. Störningar som
            vandringshinder och föroreningar ska också reduceras till ett
            minimum, då ålens tillväxt nu befinner sig på den lägsta nivån
            någonsin.
          </note>
          <note>
            Ändå föreslår vissa partier att det ska gå att ärva ålfiskerätter.
            Det är ett konstigt resonemang att ena gången kräva att vi ska
            följa Ices rådgivning och vid nästa tillfälle helt nonchalera
            det. Vem får förresten lov att ärva fiskerätter när det gäller
            andra typer av fiske? Det krävs tillstånd – fartygstillstånd,
            yrkesfiskelicens och annat. Man kan inte ärva sådant. Men när
            det gäller ålfiske ska det gå att ärva rätten att fiska, och dessutom
            på en art som är starkt hotad.
          </note>
          <note>
            Centerpartiet tycker att ålfisket ska få fortsätta, för annars
            kommer nog inte folk att bry sig om ålens fortlevnad. Det är också
            ett märkligt resonemang, tycker jag. Jag undrar om detta gäller
            alla arter som är hotade eller om det bara är ålens fortlevnad
            som är beroende av att vi har ihjäl den.
          </note>
          <note>
            Herr talman! Vattenkraften dödar eller skadar ungefär 150 000
            kilo blankål varje år då de vandrar genom turbinerna. Vid vattenkraftverken
            kläms de fast mot gallren eller strimlas av turbinbladen – 150
            000 kilo. I Sverige har man valt att frivilligt låta vattenkraftbolagen
            bestämma vilka åtgärder de vill vidta för att minska turbindöden.
            Målet är att halvera dödligheten, så man ska ändå få slå ihjäl
            75 000 kilo.
          </note>
          <note>
            Hittills har bolagen endast lyckats reducera dödligheten med
            11 procent, och då enbart genom att sätta ut ålyngel samt betala
            ålfiskare för att transportera vuxna ålar förbi kraftverken. Trots
            att dessa åtgärder uppenbarligen inte är tillräckliga kommer bolagen
            att fortsätta med detta program fram till 2017. I dag sätts många
            ålyngel ut i sjöar ovanför vattenkraftverken, exempelvis i Vänern,
            vilket kraftigt minskar deras chans att överleva.
          </note>
          <note>
            När det gäller småskalig vattenkraft är små vattenkraftsägare
            mer än villiga att investera i bättre fiskvägar i stället för
            att slänga ut pengarna på advokater. Jag skulle önska att de större
            vattenkraftsägarna fick lika stor press på sig som de små att
            vidta åtgärder för att ålen inte ska malas ned i turbinerna. Hade
            de stora visat samma engagemang för att lösa problemet som de
            små gör hade vi kanske inom en överskådlig framtid kunna återuppta
            ålfisket.
          </note>
          <note>
            Herr talman! Svenskt fiske har under ett antal år varit i stark
            omvandling. Det började med det pelagiska fisket, och nu är övrigt
            fiske under starkt omvandlingstryck. Här i riksdagen uttalar vi
            gärna vårt stöd för det småskaliga fisket, vilket varit till föga
            förpliktande.
          </note>
          <note>
            Fisket på väst- respektive östsidan skiljer sig markant åt. Det
            småskaliga fisket på östsidan lider svårt av säl- och skarvproblematiken
            – en garnfiskare kan räkna med att sälen tar och fördärvar 80
            procent av fisken i garnet. Sälen tar alltså åtta av tio torskar.
            På vems konto ska dessa 80 procent skrivas upp? Är det på fiskarens,
            eller är det sälens konto som ska stå för den delen? Man har ju
            en begränsad kvot att ta upp.
          </note>
          <note>
            Herr talman! Vi kommer inte att ha något småskaligt fiske kvar
            i Östersjön om vi inte snart inför en förvaltningsplan för både
            säl och skarv. Det olyckliga vore om sälstammen reducerades på
            grund av svält och sjukdomar därför att vi nonchalerar den utveckling
            som pågår.
          </note>
          <note>
            Det finns många utmaningar för fisket, herr talman, och då inte
            minst för det småskaliga. Om vi ska ge fisket en chans fordras
            det åtgärder från den här kammaren.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker">
            Anf. 7 ANDERS FORSBERG (SD) replik:
          </note>
          <note>
            Herr talman! Jan-Olof Larsson talar en hel del om ålfisket. Man
            visar faktiskt ett visst mått av historielöshet när man pratar
            om arv eller inte arv i ålfisket, för detta är en sedvana som
            går tillbaka till medeltiden. Det är något fullkomligt unikt vi
            har i Sverige när det gäller de speciella förutsättningar ålfisket
            har och ålfiskerättigheterna. Men nog om det!
          </note>
          <note>
            Om man tittar på ålfisket och de delarna kan man konstatera att
            vi har olika förutsättningar. Fiskarna kring till exempel Ålakusten
            eller Hanöbukten har ju helt andra regler än vad exempelvis danska
            fiskare har. Vi har alltså i Sverige en helt annan regeltolkning
            än i ett annat land – där de faktiskt fiskar upp i stort sett
            samma fisk. Det kan man fundera på, och det vore intressant att
            höra lite om detta från Jan-Olof Larsson.
          </note>
          <note>
            Vilka åtgärder vill Socialdemokraterna vidta för att bevara och
            utveck ­ la den svenska ålkulturen? Vad jag kan se av det Jan-Olof
            Larsson framför här verkar det som att Socialdemokraterna helt
            enkelt vill totalförbjuda ålfisket.
          </note>
          <note type="speaker">
            Anf. 8 JAN-OLOF LARSSON (S) replik:
          </note>
          <note>
            Herr talman! Jag kommer inte ihåg vilket år det var, men under
            alliansregeringens tid skulle vi införa en ålförvaltningsplan
            i Sverige. Det gällde hela EU. Då var det på det viset, vilket
            kan tyckas lite orimligt, att varje land fick lämna in sin egen
            ålförvaltningsplan och få den godkänd i EU. Så gjordes, och danskarna
            förvaltar på ett sätt och vi på ett annat sätt. Kraven finns dock
            där som grund.
          </note>
          <note>
            Vi som parti har sagt att det är rimligt att man har samma förvaltning
            inom EU. Om man ska gå efter Ices rådgivning när det gäller alla
            andra arter inom fisket bör man göra det även när det gäller ålfisket.
            Det skulle innebära ett totalstopp för ålfisket i dag – för samtliga
            länder. Det skulle bli stopp inte minst nere i Biscayabukten,
            där man fiskar små, små glasålar och säljer till Kina för lyxmat.
            Jag vet inte hur det är i dag; en hel del fiskas upp också för
            ålodling och utsättning, men mycket går till mat.
          </note>
          <note>
            Mitt svar är alltså att vi ska se till att vi har en förvaltningsplan
            för ål så att arten överlever. Vi ska göra detta tillsammans i
            EU, och vi behöver omförhandla ålförvaltningsplanerna så att det
            blir en gemensam ålförvaltningsplan för länderna. Vi ska beakta
            Ices rådgivning, precis som vi gör med andra arter.
          </note>
          <note type="speaker">
            Anf. 9 ANDERS FORSBERG (SD) replik:
          </note>
          <note>
            Herr talman! Först och främst: Då är då, och nu är nu när man
            diskuterar. Vi måste ändå prata om vad Socialdemokraterna själva
            vill när partiet nu sitter i regeringsställning.
          </note>
          <note>
            Vi har en ålförvaltningsplan, och den förstår jag att man håller
            sig till. Du hänvisar till Ices, Jan-Olof Larsson, men min fråga
            var om S vill totalförbjuda ålfiske? Har ska man i så fall se
            på dem som sitter med ålfiskerättigheter, till exempel? Kommer
            man att kompensera i den delen om man totalförbjuder, eller kommer
            man att låta näringen – precis som har nämnts tidigare – dö någon
            form av sotdöd och avliva sig själv? Vad är tanken? Vill man se
            en levande ålkultur?
          </note>
          <note type="speaker">
            Anf. 10 JAN-OLOF LARSSON (S) replik:
          </note>
          <note>
            Herr talman! Vill man se en levande ålkultur? Jag vill se levande
            ål. Det är det primära. Utan levande ål har vi inte ålkultur.
            Varför ska man inte behandla ålfiskare precis som man behandlar
            alla andra fiskare? Ska de också få ärva sina fiskerätter på alla
            andra områden? Är det Sverigedemokraternas politik? De ska alltså
            inte ansöka om yrkesfiskelicens och så vidare, utan det kan de
            ärva, så som man ska få göra i ålfisket. Det tycker inte vi är
            rätt. Det måste prövas utifrån de förutsättningar som finns: Vad
            har vi för bestånd? Kan vi fiska på det? Och de som ska utföra
            det här jobbet ska vara kunniga. Det tycker jag är grunden för
            att man ska få rättighet att fiska över huvud taget.
          </note>
          <note type="speaker">
            Anf. 11 JESPER SKALBERG KARLSSON (M) replik:
          </note>
          <note>
            Herr talman! Riksdagsledamoten Jan-Olof Larsson är väldigt engagerad
            i frågor som rör fiske. Det råder det inget tvivel om. Jag är
            glad över att ledamoten tidigare har varit väldigt tydlig när
            det gäller fortsatta regelförenklingar. Jag tror att ledamoten
            Jan-Olof Larsson i stort har samma syn på regelförenklingar som
            Moderaterna. Fisket är oerhört övervakat. Det råder det faktiskt
            inget tvivel om.
          </note>
          <note>
            När vi senast debatterade fiskeripolitik här i riksdagen sa ledamoten
            Jan-Olof Larsson: Jag vet inte hur de har det i Nordkorea, men
            det ligger nära till hands. En annan sak som Jan-Olof Larsson
            sa då var att den rödgröna regeringen skulle ha genomfört betydande
            regelförenklingar två år efter att man hade tagit makten. Jag
            undrar nu: Hur har det gått? Vilka betydande regelförenklingar
            på fiskeområdet har regeringen genomfört?
          </note>
          <note type="speaker">
            Anf. 12 JAN-OLOF LARSSON (S) replik:
          </note>
          <note>
            Herr talman! Ja, det var lite grann det jag berörde i mitt anförande.
            Nu har vi genomfört EU:s nya fiskeripolitik och nya system. Min
            förhoppning är nu att man sätter sig ned på HaV ihop med yrkesfiskarna
            och tittar på: Vad är det vi kan ta bort utifrån den nya fiskeripolitiken?
            Där har vi en fördelad kvot, och man ska ta i land allting. Förut
            skulle vi inte ta i land allting. Då fick man lov att kasta. Då
            fick man ha en massa regler som hägnade in allt det här. Det behöver
            vi inte i dag.
          </note>
          <note>
            Jag tycker att vi ska anta att de som är yrkesfiskare i grunden
            är ärliga. Det finns alltid i alla yrkeskategorier de som avviker.
            Men i grunden är de ärliga. Då ska man utgå från det. Då förutsätter
            jag att de tar i land det som de har fiskat upp. De räknar av
            det i förhållande till de kvoter de har. Det behövs inte så mycket
            mer kontroll. När man fiskar, hur man fiskar och så vidare är
            egentligen oväsentligt så länge man håller sig till den kvot man
            har tilldelats.
          </note>
          <note>
            Det är min övertygelse att det kommer regelförenklingar under
            nästa år – annars sköter man inte sitt jobb. Det måste det göra
            utifrån det nya systemet.
          </note>
          <note type="speaker">
            Anf. 13 JESPER SKALBERG KARLSSON (M) replik:
          </note>
          <note>
            Herr talman! Jag lyssnade på Ja n-Olof Larsson. Han nämnde Havs
            ‑ och vattenmyndigheten, HaV, som en viktig aktör. Det får jag
            instämma i. Det är en myndighet som Alliansen skapade under sin
            tid. Men ansvariga myndigheter på fiskeområdet hade redan under
            Alliansens tid vid makten uppdrag att arbeta med just regelförenklingar,
            så jag får väl återkomma och anpassa frågan lite: Finns det några
            konkreta exempel på att regeringen har gett ansvariga myndigheter
            förändrade direktiv att jobba med regelförenklingar?
          </note>
          <note type="speaker">
            Anf. 14 JAN-OLOF LARSSON (S) replik:
          </note>
          <note>
            Herr talman! Det är samma direktiv som Eskil Erlandsson hade
            på sin tid. Det går ut på att vi ska jobba för regelförenklingar.
            Men då måste fisket ske på ett sådant sätt att vi inte behöver
            ta bort en regel och tillföra två. Jag är övertygad om att man
            med EU:s nya fiskeripolitik kan skala bort massor med regler som
            vi har i dag.
          </note>
          <note>
            Jag kommer lika väl som Jesper Skalberg Karlsson att övervaka
            detta, så att man gör det på ett bra sätt på Havs- och vattenmyndigheten.
            Trots före detta fiskeminister Eskil Erlandssons ambitioner att
            ta bort regelverk för fisket har det inte procentuellt försvunnit
            någonting där, utan det har hela tiden ökat. Så är det eftersom
            det är en EU-styrd verksamhet.
          </note>
          <note type="speaker">
            Anf. 15 LARS TYSKLIND (L) replik:
          </note>
          <note>
            Herr talman! Det är väl bra att vi är överens om att det regelverk
            som omgärdar fisket måste förenklas. Fiskare känner det som att
            utgångspunkten på något vis är att de är mer eller mindre kriminella
            allihop och måste kontrolleras. Det blir en vanvettig cirkus när
            man inte ens får lägga till vid kaj för att man inte har kontakt
            med havsmyndigheten och internet och sådant. Det blir absurda
            situationer.
          </note>
          <note>
            Jag skulle vilja återkomma till det som mycket av diskussionen
            kring den gemensamma fiskeripolitiken handlar om. Det gäller begreppet
            MSY, maximal hållbar avkastning. Det är det som är utgångspunkten.
            Som det har sagts här: Finns det inga levande fiskar är det svårt
            att fiska.
          </note>
          <note>
            Men jag förvånas lite grann. Jan-Olof Larsson beskriver en problembild
            och en verklighetsbild. Jag kan dela mycket av den verklighetsbilden.
            Men jag satt och väntade på att få presenterad den sittande regeringens
            strategi för att lösa en del av de här problemen. Det uteblev.
            När det gäller till exempel ålen har vi en nationell ålförvaltningsplan
            som kommissionen har haft en uppföljning av. Havsmyndigheten har
            sedan tittat på det och konstaterat att inskränkningarna i fisket
            ska upprätthållas. Man pekar även på vattenkraftens väldigt negativa
            roll i sammanhanget. Det redovisade Jan-Olof Larsson siffror kring.
            Det visar bara vilka dimensioner detta har.
          </note>
          <note>
            Det intressanta är: Vad händer nu? Det står i betänkandet att
            det här för närvarande bereds inom Regeringskansliet. Då kan man
            undra: Vad är det som händer i Regeringskansliet med den frågan
            just nu?
          </note>
          <note type="speaker">
            Anf. 16 JAN-OLOF LARSSON (S) replik:
          </note>
          <note>
            Herr talman! Liberalerna var inte med och gjorde den energiöverenskommelse
            som kom till stånd för några dagar sedan, men i den överenskommelsen
            avhandlar man både småskalig vattenverksamhet och annan vattenverksamhet.
            I det paketet handlar det mycket om hur man ska se till att stödja
            de här företagen för att de ska åstadkomma en miljöriktig produktion,
            som vi kräver. Det är en del.
          </note>
          <note>
            Jag kan förstå ålfiskarna. Det är några ål fiskare som jag tror
            fiskar 400 kilo ål per person. Det kan ses som en bagatell i helheten
            när man ser att det går åt 150 000 kilo ål i kraftverken. Då är
            det kraftverken vi ska sätta åt, inte ålfiskarna. Det är där vi
            måste sätta in resurserna och ställa krav. Vi har varit överens
            om det att det bör vara en miljöprövning när det gäller både stora
            och små kraftverk. En del i den miljöprövningen måste handla om
            att man vidtar åtgärder så att inte fisken och ålen hackas sönder
            i kraftverksstationerna. Det är den största och effektivaste åtgärden
            för att återfå ålbeståndet. Sedan är det jätteviktigt att man
            slutar fiska småål nere i Biscayabukten. En burk småålar är ton
            här när de är uppvuxna. Det finns alltså många delar. Därför är
            det viktigt att EU håller i det här, tycker jag.
          </note>
          <note type="speaker">
            Anf. 17 LARS TYSKLIND (L) replik:
          </note>
          <note>
            Herr talman! Jag tycker kanske inte riktigt att jag fick svar
            på vad som händer specifikt i den här frågan. Det här handlar
            ju om uppföljningen av den nationella ålförvaltningsplanen. Det
            är riktigt, som Jan-Olof Larsson säger, att det skiljer sig mellan
            olika länder. Det är alltså inte riktigt jämförbart mellan länderna.
            Men kommissionen har ändå tittat på det, och Havs- och vattenmyndigheten
            har tittat på det. Nu är det regeringen som ska göra någonting.
            Då kan man hänvisa till olika saker, men det blir fortfarande
            bara en beskrivning av verkligheten. Vad är strategin i det hela?
          </note>
          <note>
            När vi nu är inne på strategi, herr talman, kan man undra över
            utkastförbudet, som är väldigt centralt. Det råder nu ganska mycket
            osäkerhet kring hur det egentligen ska landa. Det är kopplat till
            hur man ska hantera frågor om vem som fiskar och hur och när det
            sker. Det kan naturligtvis bli en konfliktsituation om man vill
            individualisera rättigheterna. På något vis är det kanske där
            som lösningen finns. Har man ett utkastförbud och ska landa allting
            måste man nämligen ha kvoter för allting också. Då måste det finnas
            en viss möjlighet att byta kvoter inbördes.
          </note>
          <note>
            Som jag nämnde i mitt anförande pågår det konstruktiva diskussioner,
            men då är återigen frågeställningen: Vad är regeringens roll i
            detta, och vilket ansvar tar ministern? Är det någonting som Jan-Olof
            Larsson har möjlighet att utveckla?
          </note>
          <note type="speaker">
            Anf. 18 JAN-OLOF LARSSON (S) replik:
          </note>
          <note>
            Herr talman! Det är klart att ministern har ett ansvar. Det är
            i slutänden hans ansvar att vi kommer till skott med det här och
            får ett sätt att fiska så att vi klarar av utkastförbudet och
            ser till att följa upp på ett bra sätt.
          </note>
          <note>
            Jag kan inte ordagrant gå in och se vad han har gjort och inte
            gjort gentemot myndigheterna. Han ger ju uppdraget åt Havs- och
            vattenmyndigheten att genomföra det här, och vad jag förstår kommer
            det ett förslag i början på hösten.
          </note>
          <note>
            Detta är en del av problematiken. Det finns massor av problematik
            även om vi individualiserar de här kvoterna. Jag hörde att Ices
            hade haft möte. Man ville sänka kvoterna med 88 procent i det
            västra beståndet. Man ska räkna in fritidsfisket i det här och
            så vidare. Det blir jättepolitiska diskussioner om det här: Hur
            ska ett yrkesfiske över huvud taget överleva?
          </note>
          <note>
            Jag får hoppas och tro det. Ministern lägger stor möda på att
            komma till stånd med det här, men landningsförbudet är bara en
            del i hela fiskeproblematiken om vi ska ha ett fiske kvar.
          </note>
          <note type="speaker">
            Anf. 19 EMMA NOHRÉN (MP):
          </note>
          <note>
            Herr talman! Tack, övriga från utskottet, för den här debatten!
            Vi är ju här för att debattera propositionen om sanktionsavgifter
            för andra aktörer på fiskets område än yrkesfiskare och de motioner
            från allmänna motionstiden som handlar om fiske- och vattenbruk.
          </note>
          <note>
            Det är framför allt de senare som vi debatterar. Propositionen
            är ju, som vi redan konstaterat, en del av att harmonisera så
            att vi får gemensamma EU-regler. Det ska också funka med Lissabonfördraget,
            EU:s gemensamma fiskeripolitik, som också har varit uppe här för
            debatt, och andra ändringar i fiskelagen som behöver göras.
          </note>
          <note>
            Jag vill därför yrka bifall till propositionen och till utskottets
            förslag i betänkandet samt avslag på samtliga motioner.
          </note>
          <note>
            Jag skulle vilja ta tillfället i akt och prata om fisket och
            dess betydelse i ett internationellt perspektiv. Allianspartierna
            har yrkat på att vi ska ha mer samarbete och mer internationella
            frågor och EU-frågor, och det tror jag är något som vi alla kan
            skriva under på att vi vill ha. Vi måste ha ett internationellt
            samarbete, för de marina resurserna är ändliga. De har ett slut,
            och de måste förvaltas gemensamt eftersom havet inte har några
            gränser.
          </note>
          <note>
            Djuren i naturen känner inga gränser, och havet är nog det tydligaste
            exemplet på det. Havet binder länder och kontinenter samman. Det
            är inte tvärtom, som man ibland tror. Den kaskelot som siktades
            i Göteborgs skärgård tidigare i veckan kanske var samma individ
            som jag såg från en segelbåt i Azorerna för några år sedan. Den
            nyfångade makrillen som många av mina vänner just nu stoltserar
            med på Facebookbilder från den svenska västkusten har tillbringat
            vintern ute i Atlanten och Nordsjön. Den lax som fångas i Östersjön
            är född och uppvuxen i inlandets älvar och bäckar.
          </note>
          <note>
            Vattnet förenar, men det gör också att det ställs krav på hur
            vi förvaltar detta tillsammans.
          </note>
          <note>
            En annan globetrotter har varit uppe här – ålen. Ålen tar nog
            globetrotterpriset med ett Eurobonuskort som är större än alla
            andras. Ålarna föds i Sargassohavet mellan Kuba och USA på andra
            sidan Atlanten. De åker sedan hela vägen över Atlanten tills de
            hamnar på Europas kuster. Resan tar nästan två år.
          </note>
          <note>
            Här lever de i kustvatten. Många av dem blir nyfikna och går
            in i sötvatten upp i älvar och åar. Det är alltså samma ålar,
            samma bestånd, ett enda bestånd ål, som vi kan hitta i en älv
            i Norrland eller i en brunn i Mauretanien i Nordafrika. Sedan
            ska de tillbaka hela vägen, över hela Atlanten, för att para sig
            och dö, och så börjar resan om igen.
          </note>
          <note>
            Därför måste alla under hela resans gång hjälpas åt för att en
            sådan här art inte ska bli hotad eller utrotningshotad. Det är
            det som har skett nu. Precis som Jan-Olof Larsson sa här tidigare
            är ålen akut utrotningshotad. Försvinner ålen finns det ingen
            mer ål, för det finns bara ett enda bestånd.
          </note>
          <note>
            Därför måste alla länder som ålen passerar på resan göra sitt
            för att det här ska fungera så att ålen kan komma tillbaka. Det
            är också en långlivad organism, så de åtgärder som vi gör i dag
            är väl det som gör att vi kommer att kunna fiska på ål om 15–20
            år. Vi måste ha det perspektivet, annars funkar det inte. Att
            se en kraftig ökning handlar om perspektiv. Ser man från ett år,
            som är på 1 procent av inflödet av nollåret, blir det fel. Vi
            måste se det som en helhet och i en trend.
          </note>
          <note>
            Där ser vi att samordning, nationella förvaltningsplaner, internationella
            överenskommelser och, på EU-nivå i det här fallet, samarbeten
            är det som kan rädda ålen. Jag tror att Sverige har en väldigt
            viktig roll i de olika sammanhang där vi pratar om internationellt
            samarbete.
          </note>
          <note>
            Jag skulle vilja ägna lite tid åt att berätta om en resa som
            jag gjorde i februari. Jag var i Senegal för att studera småskaligt
            fiske, och jag var med när en rapport om småskaligt fiske kom
            ut. Där träffade jag en fiskare som berättade att det de fiskade
            på en dag förr tar nu två tre veckor att få ihop. De är alltså
            ute till havs i sina små båtar i flera veckor i sträck, och det
            är inte säkert att de kommer hem med fångst. Fiskeavtal och ibland
            avtal som inte ens var fiskeavtal utan bara fiskare har tömt haven
            utanför och gjort att människorna som bor nära kusten inte har
            någon resurs att leva av.
          </note>
          <note>
            Det hänger också ihop med andra frågor. Klimatförändringarna
            gör att det är torka inåt kontinenterna, vilket driver människor
            närmare kusterna. Krig och oroligheter gör också att människor
            driver närmare kusterna. I Somalia i Östafrika fanns det för 20
            år sedan 5 miljoner människor. Nu är det 15 miljoner. Fisk är
            en bra näringskälla för att få protein för dagen, men fisken är
            redan transporterad någon annanstans.
          </note>
          <note>
            Det här blir alltså en ond spiral. Vi är fler och fler som ska
            dela på resurserna, utrymmet och födan, och ju fler som bor nära
            en kust desto mer nyttjar vi det. Mangroven försvinner, det blir
            inga uppväxtplatser för fiskarna och det minskar i sin tur fisket.
          </note>
          <note>
            Men när jag var där i Senegal och träffade dessa människor blev
            jag nästan kungligt behandlad, för jag var från Sverige. När jag
            kom ut i små byar visade det sig alltid att någon annan hade varit
            där före mig – Isabella Lövin, vår minister för klimat och internationellt
            utvecklingsarbete och vårt språkrör.
          </note>
          <note>
            Det arbete som vi har gjort i EU och som den svenska regeringen
            har gjort både tidigare och nu är uppmärksammat och har hjälpt
            till. Jag träffade en organisation, Caopa, som för några år sedan
            bara var en liten organisation som försökte slå ett slag för småskaligt
            fiske. Nu har de blivit en av de stora parterna och är alltid
            med när man förhandlar fram fiskeavtal och även det inhemska fisket.
          </note>
          <note>
            Man ser till hela communityn, alltså hela civilsamhället. I stället
            för att se att det finns tre fiskare som delas upp på tre båtar
            ser man också till hur det påverkar samhället i land, hur det
            påverkar kvinnorna, var det finns skolor och så vidare.
          </note>
          <note>
            Det här har varit framgångsrikt. Man ser att fisken kommer tillbaka.
            Man har även utbildning. När jag var där berättade fiskare ute
            i ingenstans, om man nu får tillåta sig det uttrycket, för mig
            att ni får sluta fiska på kapitalet. Ni gör fel! Vi får bara ta
            räntan.
          </note>
          <note>
            De hade haft stora möten och lärt sig om det här och var nu väldigt
            hårda på det.
          </note>
          <note>
            Det har blivit en förändring. Från att vara en organisation som
            fanns i sex länder i Västafrika finns man nu i 42 länder i hela
            Afrika och har även börjat med insjöfiske. Man börjar gå över
            till ett mer hållbart och småskaligt fiske där man tar till vara
            den resurs som finns och ser till att den kommer samhället till
            godo.
          </note>
          <note>
            Det är svensk politik som har hjälpt till med detta, och den
            blir ännu tydligare i den nya civilsamhällesstrategin och PGU,
            politik för global utveckling, där det är just de här processerna
            som vi måste stärka.
          </note>
          <note>
            Vi måste göra dessa saker tillsammans, även på hemmaplan. Alla
            aktörer måste vara med. Det var så här man tänkte i Baltfish,
            där man processade Östersjöplanerna.
          </note>
          <note>
            Det finns stor förbättringspotential. Sverige kan inta ett mycket
            större ledarskap på hemmaplan. Sverige har ett gott rykte i dessa
            frågor, och det beror på hur vi har agerat tillsammans tidigare
            och hur vi agerar nu. Att Baltfish är ett flaggskeppsprojekt inom
            EU:s nya fiskeripolitik råder det inget tvivel om. Däremot kan
            det bli ännu bättre – för Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 5 Miljöbalken och EU:s kemikalielagstiftning m.m.
          </note>
          <note>
            Miljö- och jordbruksutskottets betänkande 2015/16:MJU18
          </note>
          <note>
            Miljöbalken och EU:s kemikalielagstiftning m.m. (prop. 2015/16:160)
          </note>
          <note>
            föredrogs.
          </note>
          <note type="speaker">
            Anf. 20 JESPER SKALBERG KARLSSON (M):
          </note>
          <note>
            Herr talman! Dagens andra betänkande är 2015/16:MJU18 Miljöbalken
            och EU:s kemikalielagstiftning m.m. Det är ett motionsbetänkande
            som behandlar ungefär 50 motionsyrkanden, 15 reservationer samt
            en proposition från regeringen med två följdmotioner.
          </note>
          <note>
            Det handlar bland annat om ekonomiska styrmedel, tillämpning
            av växtskyddsmedelslagstiftningen och utfasningen av mikroplaster.
            Det är stort och smått i en salig blandning, med andra ord.
          </note>
          <note>
            Herr talman! Som moderat riksdagsledamot är jag glad att kemikalielagstiftningen
            på makronivå är på väg åt rätt håll. Det är glädjande att kemikalielagstiftningen
            i allt väsentligt nu finns i gemensamma EU-förordningar. På så
            sätt byggs inte nationella hinder upp länder emellan, och vi får
            en välfungerande inre marknad.
          </note>
          <note>
            I en värld där våra svenska företag blir allt mer internationella
            är detta önskvärt. På de områden där vi kan leverera miljösmarta
            innovationer med kemibaserade lösningar vill vi ju dessutom gärna
            exportera dem. Högre tillväxt och bättre miljö går hand i hand.
            Och det säger sig självt; kemikalier bryr sig inte om landgränser.
            De utsläpp som sker i vårt närområde blir vi snart varse.
          </note>
          <note>
            Men det har inte alltid varit så. För inte alls så länge sedan,
            i det nyligen industrialiserade Sverige, kunde sot och aska förpesta
            miljön runt våra fabriker. Lösningen då var att bygga skorstenarna
            högre och högre. På så sätt lyckades man sprida utsläppen över
            större ytor – och i vissa fall regnade säkert sot ned i andra
            länder.
          </note>
          <note>
            Vi har kommit långt sedan dess.
          </note>
          <note>
            Tittar vi bara några år tillbaka trodde man också att högdosexponering
            av hormonstörande ämnen var det allra farligaste. Med dagens kunskap
            vet vi att långvarig lågdosexponering kan vara minst lika farlig.
          </note>
          <note>
            Vad visar då detta? Jo, att kemikaliedebatten, likt klimat- och
            miljödebatten, är ganska dynamisk. Nya rön, ny kunskap och nya
            innovationer gör att spelplanen hela tiden är lite rörlig. Det
            handlar både om kemikaliers positiva effekter och om kemikaliers
            negativa effekter.
          </note>
          <note>
            Samtidigt som vi ser riskerna med till exempel bioackumulerade
            gifter och hormonstörande ämnen måste vi hålla i huvudet att det
            också är kemikalier som kommer att ge oss bättre batterier till
            våra elbilar och renande processer i våra reningsverk.
          </note>
          <note>
            Herr talman! Angående propositionen finns det däremot mer att
            önska. Det är bra att regeringen är tydlig med att kemikalielagstiftningen
            är EU-gemensam. Vi moderater tycker också att den ska vara det.
            Men det förutsätter också att lagstiftningen tolkas och implementeras
            på ett liknande sätt i Europeiska unionens länder. Här har regeringen
            en stor läxa att göra vad gäller bland annat hanteringen av nya
            växtskyddsmedel.
          </note>
          <note>
            Det finns otaliga exempel på när svenska myndigheter har en orimlig
            hantering av godkännanden och dispenser på det här området. Växtskyddsmedel
            som andra länder i EU har godkänt är förbjudna i Sverige. Och
            det gäller inte enbart våra grannar långt i söder utan även länder
            som Danmark och Finland. När det sker slås benen undan för svenskt
            jordbruk. Samtidigt flyttas miljöproblemen till andra länder.
            Det är en situation där alla förlorar eftersom ömsesidiga godkännanden
            uteblir.
          </note>
          <note>
            Absolut! Ministrar i Sverige har inte rätt att lägga sig i enskilda
            myndighetsbeslut. Det är bra att Sverige har sådana lagar. Men
            inte heller på ett övergripande plan agerar statsråden. Mot bakgrund
            av detta vill jag yrka bifall till reservation nr 7. Moderaterna
            utvecklar denna fråga ytterligare i en följdmotion.
          </note>
          <note>
            Herr talman! Det finns också skäl att titta på vad regeringen
            har prioriterat på kemikaliepolitikens område det senaste året.
            Miljöpolitiken har ju tidigare utmålats som regeringens galjonsfigur
            och ett prioriterat område.
          </note>
          <note>
            Regeringens skrivelse nr 169, Giftfri vardag , nämner bland annat
            problemen med bisfenol A. Det är bra att problemen nämns. När
            larm kom om bisfenol A:s hormonstörande verkan år 2012 var tidigare
            miljöminister Lena Ek resolut. Lagstiftning som reglerar bisfenol
            A i livsmedelsförpackningar avsedda för barn kom snabbt på plats.
            EU följde efter kvickt.
          </note>
          <note>
            Det är rätt! Barn är särskilt mottagliga för hormonstörande ämnen.
          </note>
          <note>
            Vad är det då den nuvarande regeringen valt att prioritera? Jo,
            det regeringen har gått fram med i lagstiftningsväg är ett förslag
            om att förbjuda bisfenol A i tvåkomponentsepoxi som används vid
            relining av gamla vattenrör. Detta sker trots att det endast är
            3 000 hushåll i Sverige som har sådana rör, trots att sådan epoxi
            inte längre används i Sverige, trots att regeringens egen myndighet
            har undersökt och kommit fram till att bisfenol A inte utsöndras
            när rören används, trots att expertmyndigheter på internationell
            nivå, FAO och Efsa, som vi vanligtvis lyssnar på, slår fast att
            nuvarande exponeringsgrad av bisfenol A inte är skadlig för människor.
          </note>
          <note>
            Man kan alltså fundera på om regeringen prioriterar rätt saker
            i sin kemikaliepolitik och om den är effektiv.
          </note>
          <note>
            Samma sak gäller i viss mån insatser mot mikroplaster. Regeringen
            går fram med ett förslag om att förbjuda icke nedbrytbara mikrokorn
            av plast i hudvårdsprodukter som sköljs av, trots att branschen
            själv anger att man kommer att ha fasat ut kornen innan lagstiftningen
            ens hinner komma på plats och trots att lejonparten av mikroplasten
            kommer från nedbrytning av större fragment – alltså inte hudvårdsprodukter.
            Större ambitioner på området hade välkomnats.
          </note>
          <note>
            Herr talman! Jag vill också särskilt nämna ett ämne som emellanåt
            glöms bort. Tidigare har Alliansen drivit på för att ämnen som
            har liknande egenskaper ska kunna förbjudas i grupp. Det borde
            prioriteras. Likt nätdroger kan farliga kemikalier enkelt modifieras
            – man kan flytta en fenylgrupp eller liknande – för att undgå
            det nyligen införda förbudet.
          </note>
          <note>
            Låt oss titta på bisfenol A, som redan har nämnts. Det har nog
            inte undgått någon att det finns elaka kusiner – bisfenol S och
            bisfenol F.
          </note>
          <note>
            Men utöver att titta på kemikalier i grupp bör även kombinationseffekter
            utredas. Sverige har, genom Kemikalieinspektionen, medverkat i
            internationella studier för att studera dessa effekter. Det är
            ju välkänt inom sjukvården att ämnen som inte är farliga var för
            sig kan agera inkubatorer för varandra och skapa en sorts giftig
            cocktail. Mer om detta finns i reservation 15, som jag härmed
            yrkar bifall till.
          </note>
          <note>
            Herr talman! Sammanfattningsvis vill jag säga följande.
          </note>
          <note>
            Kemikalielagstiftningen i EU är på väg åt rätt håll. Kan Reach
            fortsätta uppdateras och nationella förbud motverkas når vi snart
            målen. Här har Sverige en viktig roll att spela.
          </note>
          <note>
            Svenska myndigheter behöver tydligare styrning vad gäller ömsesidigt
            godkännande av växtskyddsmedel. Svensk gold-plating och snäva
            tolkningar ger lantbruk och växtodlare sämre konkurrenskraft.
            Det är fel väg.
          </note>
          <note>
            Regeringen har noterat vilka utmaningar som är stora, nämligen
            hormonstörande ämnen och mikroplaster i vatten, men väljer att
            vidta små och ineffektiva åtgärder.
          </note>
          <note>
            Kort sagt: En del görs – men Sverige kan bättre än så här.
          </note>
          <note>
            (Applåder)
          </note>
          <note type="speaker">
            Anf. 21 MARTIN KINNUNEN (SD):
          </note>
          <note>
            Herr talman! Den här debatten brukar fokusera på gifter, förbud,
            skatter med mera. Katalogen med motioner handlar i 19 av 20 fall
            om kemikalier som ska förbjudas, beskattas eller utsättas för
            fler byråkratiska barriärer.
          </note>
          <note>
            Det är inte så konstigt eftersom kemikalier i regel uppfattas
            som något giftigt som är skadligt. Och visst finns det exempel
            i historien som avskräcker. Det är därför normalt att hanteringen
            av kemikalier omgärdas av ett system – ett system som vanliga
            människor måste kunna känna förtroende för.
          </note>
          <note>
            Vi har samtidigt en regering som använder kemikaliepolitiken
            mer som en budgetregulator. När man bedriver ansvarslös politik
            på ett håll försöker man inkassera pengar på ett annat genom att
            ge sig på till exempel hemelektronik och PVC-golv. Nu har man
            visserligen dragit tillbaka plastskatten som skulle ha skickat
            hundratals jobb bort från Sverige, men man framhärdar med en ny
            skatt på hemelektronik. Det är ett sätt att försöka fylla hålen
            i statsbudgeten utan att någon ska bry sig. För vem vill ta striden
            för en kemikalie – eller flera stycken? Det finns onekligen lättare
            sätt att plocka poäng i den politiska debatten.
          </note>
          <note>
            Gränshandeln och utländska webbutiker får en konkurrensfördel
            samtidigt som det är ytterst svårt att se att någon sorts viktbaserad
            skatt på hemelektronik i Sverige på något sätt skulle kunna påverka
            produktutvecklingen. Detta gör förslaget inte bara dåligt för
            svenska jobb utan även falskt i den meningen att det inte alls
            handlar om att värna miljön. Exakt samma produkter som tidigare
            kommer att köpas. Miljön förbättras inte alls. Däremot får svenska
            företag sämre konkurrenskraft.
          </note>
          <note>
            Men kemikalier är, rätt använda, i princip nyttiga produkter.
            Läkarvård och tillgång till medicin har varit avgörande för att
            öka medellivslängden de senaste decennierna. Den förväntade medellivslängden
            i vårt land har ökat från 76 till 82 år sedan 80-talet. I länder
            i Afrika handlar det om en ökning med 10–15 år under samma tidsperiod.
            Så ser det ut över hela världen – man lever i de flesta länder
            längre och friskare liv. Nya, bättre och mer tillgängliga mediciner
            har varit avgörande för denna utveckling. Och mediciner är kemikalier,
            som i regel är industriellt framställda.
          </note>
          <note>
            Bekämpningsmedel och handelsgödsel har varit avgörande för att
            öka tillgången på mat så att fler än någonsin kan äta sig mätta.
            Det är viktigt att ha det här i bakhuvudet när det ropas efter
            regleringar och förbud. Man måste till exempel vara tydlig med
            att användandet av handelsgödsel i vårt jordbruk bidrar till Östersjöns
            övergödning. Men man ska samtidigt kom ­ ma ihåg att hälsotillståndet
            för Östersjön inte skulle påverkas nämnvärt om vi så lade ner
            hela det svenska jordbruket.
          </note>
          <note>
            Vi har – låt mig påpeka det – en svensk kemikaliepolitik som
            vi har stor anledning att vara tillfreds med. Vi är duktiga på
            att identifiera risker, och vi ett av de länder som ligger i framkant
            när det gäller att ta initiativ på internationell nivå.
          </note>
          <note>
            Det är ju så att kemikaliepolitiken till stora delar är bunden
            av interna ­ tionella överenskommelser, där EU är det centrala
            – i alla fall i dag. Även om jag absolut inte är någon EU-anhängare
            kan jag tillstå att det fungerar ganska väl i dag. Det finns många
            anledningar för länder i samma region att harmonisera sin lagstiftning
            på det här området.
          </note>
          <note>
            På EU:s inre marknad bör man säkerställa lika spelregler. Står
            man upp för frihandel, som vi sverigedemokrater gör, är det naturligtvis
            viktigt att det finns avtal som försvårar för länder att genomföra
            protektionistiska åtgärder under falska förespeglingar.
          </note>
          <note>
            I Sveriges fall är problemet snarare att vi saboterar för svenska
            företagare utan någon uppenbar nytta. Det finns många exempel
            på andra bedömningar av växtskyddsmedel i Sverige än i andra länder.
            Resultatet blir att svenska producenter slås ut samtidigt som
            de utländska produkterna finns att köpa i våra mataffärer. Här
            träter man i dag om hur ansökningarna var utformade. Det känns
            ändå som att det saknas ett näringslivsperspektiv inom kemikaliepolitiken
            och hos Kemikalieinspektionen.
          </note>
          <note>
            Ansvaret för detta vilar naturligtvis först och främst på regeringen.
            Handläggningstiderna har varit alltför långa, handläggningen är
            kostsam och ett stelbent system gör processen tidskrävande och
            onödigt byråkratisk för företagen. Ansökningar avslås samtidigt
            som det står klart att ämnet kanske hade kunnat godkännas om koncentrationen
            varit en annan. Man kan undra om det här inte hade kunnat lösas
            under den alltför långa handläggningstiden.
          </note>
          <note>
            Bilden jag får är att vi är utomordentligt duktiga på att identifiera
            risker, upptäcka skadliga ämnen och lägga fram förslag om nya
            förbud. Men när det gäller att ge svenska företagare rimliga villkor
            i konkurrensutsatta branscher är vi sämre. Resultatet blir att
            vi missgynnar svenska företag samtidigt som samma produkter ändå
            konsumeras i Sverige och båtar med samma skadliga kemiska substanser
            ändå trafikerar svenska vatten.
          </note>
          <note>
            Självklart behöver vi ett konsumentperspektiv på det här, och
            det perspektivet ska vara sakligt och faktabaserat för att eliminera
            risker i samhället så långt vi kan. Vi ska stödja dem som har
            kunskaperna och arbetar med detta i att göra adekvata, balanserade
            bedömningar.
          </note>
          <note>
            Vi ska ha höga ambitioner på miljöområdet. Samtidigt måste vi
            ha ett näringslivsperspektiv – annars exporterar vi bara arbetstillfällen
            till länder med lägre ambitioner utan att några egentliga fördelar
            uppnås.
          </note>
          <note>
            (Applåder)
          </note>
          <note>
            I detta anförande instämde Anders Forsberg (SD).
          </note>
          <note type="speaker">
            Anf. 22 KRISTINA YNGWE (C):
          </note>
          <note>
            Herr talman! När jag gick upp i morse – efter att ha ”snoozat”
            lite längre än jag tänkt mig – gick jag in i badrummet. Inom loppet
            av en halv ­ timme hade jag gått igenom schampo, balsam, duschkräm,
            ansiktskräm, body lotion, deodorant, parfym och givetvis – eftersom
            som man som kvinn ­ lig politiker måste använda någon form av
            ansiktssmink – founda ­ tion, mascara och läppstift.
          </note>
          <note>
            Det här berättar jag inte för att ni ska ha reda på mina dagliga
            rutiner, utan det är ett försök att visa på hur många olika produkter
            vi som enskilda konsumenter kommer i kontakt med varje dag. Det
            här är ju normala rutiner för de allra flesta människor. Både
            vi här i kammaren och de som sitter hemma vid tv:n eller datorn
            och följer oss på distans inleder nog ofta dagen med att öppna
            badrumsskåpet och använda diverse olika produkter.
          </note>
          <note>
            Enligt en uträkning använder varje kvinna i genomsnitt tolv produkter
            under en dag. Man har räknat ut att det innebär direktkont akt
            med 168 olika kemikalier. Män kommer i direktkontakt med ungefär
            hälften av det. Det här är produkter som påverkar oss människor
            och som påverkar vår miljö.
          </note>
          <note>
            Precis som tidigare talare har sagt är det inte nödvändigtvis
            så att en kemikalie är farlig för att den är en kemikalie. Vi
            är i vår miljö och vår omvärld beroende av kemikalier. Men det
            finns ju kemikalier som inte är bra för oss, och det finns farliga
            ämnen som inte är bra för vår miljö.
          </note>
          <note>
            Vi blir alltmer mer medvetna om vad vi stoppar i oss, vad det
            är vi äter, men kunskaperna och intresset när det gäller vad vi
            har på oss är inte lika stora. Det är fullt förståeligt att konsumenterna
            inte är helt insatta i vilka ämnen olika produkter innehåller.
            Men tyvärr är intresset även hos forskare och myndigheter lite
            för svagt.
          </note>
          <note>
            Det finns kosmetiska produkter på marknaden som innehåller hormonstörande
            ämnen, högfluorerade ämnen och metallföreningar som är farliga
            för både hälsa och miljö. Det här är alltså produkter som vi och
            våra barn använder varje dag.
          </note>
          <note>
            Man kan tycka att det borde vara en enkel lösning att fasa ut
            alla miljöfarliga och hälsoskadliga kemikalier som finns i vår
            kosmetika och i vår vardag, men så är tyvärr inte fallet. Jag
            har pratat med tillverkare, miljöorganisationer, myndigheter och
            olika intressenter inom området. Alla bekräftar att det finns
            många hinder som försvårar utfasningen av farliga ämnen i våra
            produkter. Därför är det väldigt viktigt att både näringsliv och
            forskning får den stöttning man behöver för att kunna hitta substitut
            för de farliga ämnen som finns i vår vardag.
          </note>
          <note>
            Samtidigt är den europeiska kosmetikaförordningen ytterst svag
            i fråga om miljöaspekter. Det innebär att det finns en lång rad
            miljöfarliga ämnen i vanliga produkter som hårfärg, deodoranter
            och hudkrämer.
          </note>
          <note>
            Miljöaspekten hanteras i stället inom EU:s kemikalielagstiftning
            Reach. Men processerna tar tid, och här regleras som bekant bara
            en hand ­ full hormonstörande ämnen. Vi vet att det finns fler
            ämnen som behöver regleras.
          </note>
          <note>
            Lena Ek, före detta miljöminister, stämde som bekant kommissionen
            på grund av att den tog för lång tid på sig att ta fram kriterier
            för utfasning av hormonstörande ämnen.
          </note>
          <note>
            I går kom det äntligen glädjande nyheter. Kommissionen kom med
            ett förslag, och det var verkligen på tiden. Dock har förslaget
            redan mött kritik från flera håll för att inte vara fullständigt,
            vare sig för producenternas långsiktiga spelregler eller för konsumenternas
            säkerhet.
          </note>
          <note>
            Därför är det mycket viktigt att Sverige på EU-nivå fortsätter
            att driva på i frågan om begränsning av hormonstörande ämnen.
            Men det är också viktigt att Sverige verkligen fortsätter det
            viktiga arbete inom kemikaliepolitiken som alliansregeringen gjorde
            genom att ha en ambitiös kemikaliepolitik både i EU och i Sverige.
          </note>
          <note>
            Ett annat exempel på miljöfarliga ämnen i vår vardag är mikroplaster
            som används i hudkrämer, duschkrämer och så vidare. Dessa mikroplaster
            kan inte renas av våra reningsverk och hamnar till slut i våra
            vattendrag, där de stör de marina ekosystemen.
          </note>
          <note>
            I en nyligen publicerad studie från Uppsala universitet har man
            visat att abborryngel hellre väljer mikroplaster än naturliga
            plankton som mat. Detta får stora konsekvenser för ekosystemet.
            Denna plast leder till döden, antingen genom att den stoppar upp
            matsmältningen eller genom att den förändrar ynglets beteende,
            så att ynglet lättare bli ett byte. Därför vill vi i Centerpartiet
            att man från Sveriges håll verkligen driver på detta på EU-nivå
            och säkerställer att dessa mikroplaster verkligen fasas ut på
            EU-nivå, så att vi får en mikroplastfri vardag.
          </note>
          <note>
            Herr talman! För att kemikaliearbetet ska gå framåt måste jobbet
            göras på framför allt EU-nivå. Vi lever på en inre marknad, och
            varorna rör sig över våra gränser. Med tanke på producenternas
            konkurrenskraft och konsumenternas säkerhet måste regelverken
            oftast utarbetas på EU-nivå. Det ställer också krav på hur svenska
            myndigheter tolkar och tillämpar regelverken. Under våren har
            det blivit mycket tydligt hur olika våra myndigheter faktiskt
            tolkar det gemensamma regelverket inom EU.
          </note>
          <note>
            Under våren har grönsaksodlare, till exempel lökodlare, i landet
            fått mycket nedslående nyheter vad gäller tillgång till växtskyddsmedel.
            Det riskerar i sin tur att den svenska produktionen flyttar utomlands.
          </note>
          <note>
            Jag kan som exempel nämna en skånsk lökodlare som jag träffade
            för ett tag sedan. Han har börjat exportera lök till Tyskland,
            eftersom det finns ett så stort intresse för den svenska löken
            bland konsumenter i Tyskland därför att man i Sverige använder
            minimalt med bekämpningsmedel och växtskyddsmedel. Löken har också
            en bra hållbarhet. Men nu vet denna lökodlare inte om han kommer
            att kunna fortsätta odla den lök som faktiskt efterfrågas i andra
            länder på grund av den hållbara odling som svenska lökodlare har.
            Det är synd.
          </note>
          <note>
            I stället för att förse omvärlden med hållbar svensk lök och
            andra hållbara svenska produkter står vi inför ett läge då vi
            i stället får importera lök som har odlats med sämre miljöhänsyn.
          </note>
          <note>
            Det finns regelverk om ömsesidigt godkännande av biocidprodukter
            och växtskyddsmedel. Det är viktigt att det följs och används
            i så stor utsträckning som möjligt, så att vi får en bra konkurrenssituation
            på marknaden.
          </note>
          <note>
            För en fungerande inre marknad krävs det också stark samverkan
            på kemisidan mellan myndigheter i olika länder, både när det gäller
            godkännande och när det gäller uppföljning. Det senaste året har
            vi sett exempel på att EU:s kemikalieregelverk inte har följts
            av alla medlemsländer. De senaste fem åren har man hittat 22 av
            världens farligaste bekämpningsmedel i mat som har funnits i svenska
            mataffärer och på svenska restauranger. Trots att det är förbjudet
            att använda dessa bekämpningsmedel i Europa har man hittat dem
            i gurka från Holland, äpplen från Belgien, olivolja från Grekland
            och apelsiner från Spanien. Man använder alltså ändå produkter
            som inte är godkända i Europa. Detta är mycket problematiskt,
            framför allt ur ett konsumentperspektiv, eftersom konsumenterna
            riskerar att få i sig farliga ämnen. Men det är såklart problematiskt
            även ur ett konkurrenskraftsperspektiv.
          </note>
          <note>
            Den sunda svenska maten produceras under ett hårt regelverk med
            ännu mindre bekämpningsmedel än vad andra länder i EU har. Att
            man då i andra konkurrentländer använder produkter som inte ens
            är godkända är mycket problematiskt.
          </note>
          <note>
            Därför är det mycket viktigt att Sverige markerar gentemot de
            länder där förbjudna ämnen används, så att tillsynen i dessa länder
            skärps och så att man verkligen följer den lagstiftning som finns
            på plats.
          </note>
          <note>
            Från Centerpartiet har vi uppmanat regeringen att lyfta fram
            denna fråga i kommissionen, och jag hoppas att man kommer att
            göra det. Men detta visar hur viktigt det är med samverkan mellan
            länder och myndigheter inom kemikalieområdet inom EU, så att kontroller,
            godkännande och begränsningar verkligen fungerar.
          </note>
          <note>
            Herr talman! Jag står givetvis bakom alla Centerpartiets reservationer,
            men för tids vinnande yrkar jag bifall endast till reservationerna
            10 och 11.
          </note>
          <note>
            (Applåder)
          </note>
          <note type="speaker">
            Anf. 23 JENS HOLM (V):
          </note>
          <note>
            Herr talman! Det brukar sägas att det finns ungefär 100 000 kemikalier
            på EU:s inre marknad. Som bekant vet vi alldeles för lite om dessa
            kemikaliers egenskaper. Många av dem regleras inte alls i den
            utsträckning som de borde.
          </note>
          <note>
            Det är inte alls okej att vi konsumenter ska få hormonstörande
            ämnen från kvittot när vi är ute och handlar. Det är inte okej
            att de arbetare som arbetar inom industrin varje dag utsätts för
            kemikalier och andra ämnen som kan orsaka cancer och metallförgiftning,
            för att ta två exempel, om man exponeras för dem under lång tid.
            Och det är absolut inte okej att alla våra barn exponeras för
            farliga ämnen varje dag när de leker med sina leksaker och kanske
            stoppar dem i munnen.
          </note>
          <note>
            Detta är bara några exempel på att väldigt mycket mer måste göras.
            Det förtjänar också att påpekas, som Kristina Yngwe från Centerpartiet
            var inne på, att dessa ämnen också påverkar vår omgivande natur
            och vattnet. Det handlar förstås inte bara om mikroplaster, utan
            det kan vara läkemedelsrester, tungmetaller, mjukgörare från plasten
            och så vidare.
          </note>
          <note>
            Hela tanken med EU:s kemikalieförordning Reach var att bevisbördan
            skulle läggas på användaren, alltså på industrin, och att industrin
            skulle presentera detaljerna och innehållet i de olika ämnen som
            de för ut på marknaden. Om det finns ett ämne som är mindre skadligt
            ska det automatiskt ersätta det mer skadliga ämnet.
          </note>
          <note>
            Vi vet att Reach är en ganska fin princip, men i praktiken är
            det väldigt mycket som inte fungerar. Jag tycker att gårdagens
            kriterier som kom från EU-kommissionen om hur hormonstörande ämnen
            ska regleras tyvärr är ännu ett exempel på det. I detta förslag
            läggs en så stor bevisbörda på dem som vill reglera hormonstörande
            ämnen att det helt enkelt blir mycket svårt att ta fram alla vetenskapliga
            bevis för att få bort dessa kemikalier. Risken är helt uppenbar,
            som vår svenska kemikaliemyndighet har konstaterat, att det inte
            är förrän vi ser svåra skador hos människor och djur eller på
            naturen som vi till slut får de yttersta bevisen för hur farliga
            dessa ämnen är.
          </note>
          <note>
            Att ha en så stor bevisbörda är helt i strid med hela andemeningen
            i Reach. Det är också helt i strid med försiktighetsprincipen,
            som egentligen är grunden för vår kemikalielagstiftning, nämligen
            att om det finns risk för någon fara ska man se till att undvika
            den.
          </note>
          <note>
            I detta avseende förväntar jag mig helt enkelt att regeringen
            verkligen slår näven i bordet och säger till EU-kommissionen att
            detta inte håller och att det behövs förändringar. Det behövs
            förändringar både i Reachförordningen och av de kriterier som
            nyligen har presenterats om hormonstöran ­ de ämnen.
          </note>
          <note>
            Vi kan inte bara vänta på att någonting fantastiskt ska hända
            nere i Bryssel, utan vi som enskilt medlemsland måste gå före
            och driva på för att vi ska kunna reglera farliga kemikalier.
          </note>
          <note>
            Jag tycker till exempel – detta med adress till Jesper Skalberg
            Karlsson från Moderaterna – att det är jättebra att regeringen
            nu förbjuder bisfenol A i relinade vattenrör i en del hushåll.
            Det är sant, som Jesper Skalberg Karlsson säger, att det inte
            handlar om särskilt många hushåll. Men jag tror att för de ungefär
            5 000 personer som finns i dessa hushåll är det mycket viktigt
            att inte få hormonstörande ämnen rätt in i hushållets dricksvatten.
            Tycker inte Moderaterna det? Tycker inte Moderaterna att det är
            bra att man inför detta förbud?
          </note>
          <note>
            Med detta förbud – även om det inte handlar om jättemånga hushåll
            – sätter vi i alla fall stopp för att man i framtiden relinar
            med hormonstörande ämnen.
          </note>
          <note>
            Jag vill också fortsätta att slå ett slag för att vi i Sverige
            ska gå före på kemikalieområdet. Det är bra inte bara för oss
            om vi vågar ta några steg längre än andra länder inom EU. Historien
            visar att om det finns länder som går före på kemikalie- och miljöområdet
            överlag är det ett sätt att påverka EU i stort. Så var det till
            exempel med bekämpningsmedlet parakvat. Som ni kanske kommer ihåg
            hade vi ett förbud mot användning av para ­ kvat i jordbruket
            här i Sverige innan vi gick med i EU. När vi gick med i EU 1995
            tvingade EU oss att tillåta det igen. Då drog Sverige detta hela
            vägen till EU:s domstol, och vi vann. Nu finns ett förbud mot
            parakvat inom hela EU. Det hade inte blivit av om inte ett land
            hade varit modigt, gått före och visat vägen. Så ska vi fortsätta
            att göra i Sverige. Därför är det en sådan viktig princip att
            alltid tillåta medlemsländerna att gå före på miljöområdet, och
            detta är någonting som vi i Vänsterpartiet har motionerat om flera
            gånger.
          </note>
          <note>
            Herr talman! Jag yrkar bifall till reservation nr 3. Den handlar
            om att Sverige måste driva på för skarpare lagstiftning i synnerhet
            för att reglera kemikalier som finns i leksaker. Man skulle kunna
            säga att detta är någonting som regeringen redan arbetar med och
            är fullt medveten om. Men det fungerar faktiskt inte på alla områden.
            Det finns något som heter EU:s leksaksdirektiv. I detta leksaksdirektiv
            tillåts fortfarande doftämnen som kan orsaka allergier och annat
            hos barn. Varför ska man ha doftämnen i barnens leksaker? Det
            finns också en del olika metaller som kan ha negativ påverkan
            på barns hälsa.
          </note>
          <note>
            När jag var EU-parlamentariker för ett par år sedan gjorde jag
            själv en undersökning. Jag köpte ett stort antal leksaker och
            skickade dem till ett laboratorium. Resultatet var smått förskräckande.
            Vi fick veta att det fanns ftalater, alltså mjukgörare, bly och
            bromerade flamskyddsmedel i Pippiperuken som mina barn hade på
            sig hemma. Detta visar att mycket mer behöver göras, och därför
            lyfter vi upp att det finns stor potential för förbättring i just
            leksaksdirektivet vid sidan av annan kemikalielagstiftning. Jag
            yrkar alltså bifall till reservation nr 3.
          </note>
          <note>
            Herr talman! Avslutningsvis: Jag har kritiserat EU en hel del.
            Det har vi goda skäl att göra, men om handels- och investeringsavtalet
            TTIP med USA skulle gå igenom förskräcker tanken på framtiden
            och vad som kan hända då ännu mer. Syftet med avtalet är att vi
            ska få en gemensam transatlantisk marknad med ett enda godkännandeförfarande
            för alla produkter som ska sättas ut på denna marknad.
          </note>
          <note>
            Hur ska man lösa detta förfarande? Principen i EU är försiktighetsprincipen.
            Bevisbördan ligger på industrin, det vill säga att de som släpper
            ut farliga kemikalier på marknaden ska bevisa att det är ofarligt
            eller oskadligt. I Nordamerika har man den helt omvända principen.
            Där ligger bevisbördan på myndigheterna. De måste komma i efterhand
            och påpeka att det rör sig om farliga ämnen. Jag är livrädd för
            att det blir USA:s princip som kommer att övertrumfa EU:s försiktighetsprincip.
            Då, gott folk, har vi förlorat väldigt mycket.
          </note>
          <note type="speaker">
            Anf. 24 JESPER SKALBERG KARLSSON (M) replik:
          </note>
          <note>
            Herr talman! Ingen ska behöva utsättas för exponering av BPA
            i farliga mängder, Jens Holm. Men när det gäller relinade vattenrör
            och dessa 3 000 hushåll har regeringens egen expertmyndighet Kemikalieinspektionen
            undersökt det hela. De har tittat på hur mycket BPA som avges
            och kommit fram till att det inte handlar om några farliga mängder.
          </note>
          <note>
            Då blir följdfrågan: Varför vill Jens Holm förbjuda någonting
            som inte avger något farligt och någonting som tidigare har använts
            i en process men som branschen själv har fasat ut? Hur skulle
            det bli om andra länder skulle göra likadant? Frankrike, till
            exempel, har ett generellt förbud mot BPA. Det är disproportionerligt,
            och man har det trots att EU:s egen expertmyndighet Efsa samt
            FAO och WHO – myndigheter som vi vanligtvis lyssnar på – har slagit
            fast att det inte förekommer någon risk för människors hälsa vid
            nuvarande exponeringsgrad.
          </note>
          <note>
            Då blir det rimligt att fråga Jens Holm vad hans bedömning bottnar
            i, eftersom den skiljer sig från Kemikalieinspektionens bedömning.
          </note>
          <note type="speaker">
            Anf. 25 JENS HOLM (V) replik:
          </note>
          <note>
            Herr talman! För mig gäller frågan om vi över huvud taget ska
            tillåta något som utsöndrar ett hormonstörande ämne ut i dricksvattnet.
            Jag tycker inte att vi ska göra det. Sedan kan man alltid diskutera
            olika nivåer och precis hur skadligt ett ämne är. Ett dagligt
            intag av ett hormonstörande ämne är i alla fall något som jag
            skulle vilja undvika.
          </note>
          <note>
            Det är visserligen bra att branschen inte längre använder sig
            av bisfenol vid relining – vilket det kanske finns skäl till –
            men jag vill inte att det ska finnas risk för att man använder
            det i framtiden. Risken är att man tar till det som en snabbare
            och billigare lösning för lägenheter där man inte lägger ned så
            mycket pengar på renovering. Då drabbas människor med liten plånbok
            genom att de exponeras för ett hormonstörande ämne.
          </note>
          <note>
            Min fråga tillbaka till Moderaterna är: Varför vill ni över huvud
            taget tillåta ett hormonstörande ämne rätt ut i dricksvattnet?
          </note>
          <note type="speaker">
            Anf. 26 JESPER SKALBERG KARLSSON (M) replik:
          </note>
          <note>
            Herr talman! Jag tycker ju att politik ska vara evidensbaserad
            och att vi ska förbjuda det som är farligt. Men Kemikalieinspektionen,
            FAO och Efsa – expertmyndigheter som vi vanligtvis lyssnar på
            när det gäller andra frågor som rör farliga ämnen – slår fast
            att människor inte exponeras för detta i farlig mängd, och jag
            funderar då på hur effektivt det förbudet skulle vara.
          </note>
          <note>
            Som Jens Holm nämner är det redan utfasat. Ingen risk föreligger
            för de 3 000 hushåll som i dag får sitt dricksvatten från vattenrör
            som är relinade med BPA. Då blir frågan den retoriska fråga jag
            ställde i mitt anförande: Är regeringens kemikaliepolitik effektiv,
            och är den grundad på vetenskapliga kriterier?
          </note>
          <note>
            Det är klart att det kan finnas skäl för Sverige att gå före
            när det inte finns någon annan utväg. Detta gäller till exempel
            bisfenol A i barnmatsburkar, som vi beslutade om under 2012. Då
            var det tydligt att EU följde efter. Men här gäller det ett fåtal
            hushåll. Det handlar om relining som inte påverkar vattnet de
            dricker och ett ämne som vi inte får i oss i farliga mängder.
            Då är frågan om detta är prioriterad politik. Är detta effektiv
            politik? Finns det inte några andra frågor man skulle kunna ta
            tag i? Jens Holm nämnde själv exempelvis kvittopapper. Där ser
            vi inga initiativ från regeringen.
          </note>
          <note type="speaker">
            Anf. 27 JENS HOLM (V) replik:
          </note>
          <note>
            Herr talman! Jag håller verkligen med om att regeringen borde
            göra mycket mer på detta område. Men jag kan inte riktigt se Moderaterna
            som blåslampan för att vi i Sverige ska gå före på kemikalieområdet.
          </note>
          <note>
            När vi tidigare har lagt fram förslag i den här kammaren om totalförbud
            mot bisfenol A har Moderaterna röstat emot det, för att ta ett
            exempel.
          </note>
          <note>
            Det finns alltid personer som kommer att drabbas om vi har ett
            hormonstörande ämne i vattenledningarna – jag är helt övertygad
            om detta. Personer kanske spolar ut varmvatten från den där ledningen
            eftersom det går lite fortare när man ska använda det i matlagningen.
            De kommer att drabbas eftersom ämnet då utsöndras mer och lättare.
          </note>
          <note>
            Barn drabbas lättare eftersom de är mycket mindre och eftersom
            det därför behövs mindre mängder för att de ska drabbas. Om försiktighetsprincipen
            ska vara utgångspunkten i vår lagstiftning är detta helt rätt
            beslut. För de ungefär 5 000 personer som bor i dessa ungefär
            3 000 hushåll är det här ett viktigt förbud som gör att de slipper
            ett hormonstörande ämne i vattenledningarna.
          </note>
          <note type="speaker">
            Anf. 28 LARS-AXEL NORDELL (KD):
          </note>
          <note>
            Herr talman! Jag vill börja med att yrka bifall till reservationerna
            4 och 10. Självklart står vi bakom samtliga våra reservationer
            som vi har lämnat in, men för att vinna tid inskränker vi oss
            till att yrka bifall bara till dessa två.
          </note>
          <note>
            Vi kristdemokrater är ju kända för vår familjepolitik, där vi
            särskilt sätter fokus på barns och ungdomars uppväxtvillkor. Vi
            vill ge mer tid för barnen och en stödjande och positiv miljö
            att växa upp i. Därför är det nog inte någon överraskning att
            mitt inlägg i denna debatt fokuserar på giftfri vardag för just
            det uppväxande släktet.
          </note>
          <note>
            Vi ska alla kunna vara trygga med att de produkter vi köper inte
            är skadliga för oss, för vår miljö och vår hälsa. Särskilt viktigt
            är det naturligtvis att de produkter som barn omger sig med ska
            vara fria från farliga ämnen.
          </note>
          <note>
            Vi vet att yngre människor i Västeuropa i dag bär på en större
            andel giftiga kemikalier i blodet än vad deras föräldrageneration
            gör. Bland de ökande folkhälsoproblem som misstänks kunna kopplas
            till kemikalierna finns bland annat olika former av allergier,
            autism, depression, diabetes, fertilitetsproblem, fetma, hyperaktivitet
            och psykisk ohälsa. Våra barn är extra känsliga för kemikalier.
            Därför ska de politiska besluten ta hänsyn till detta och syfta
            till att skydda barn och unga.
          </note>
          <note>
            Allianspartierna prioriterade under sin regeringstid arbetet
            för en giftfri vardag och tog fram en särskild strategi som har
            fokus på barn och unga vuxna och som löper fram till 2020.
          </note>
          <note>
            Bland kommunerna runt om i vårt land finns också ett stort engagemang
            för att fasa ut giftiga ämnen ur barnens vardag. Många förskolor
            arbetar aktivt för att skapa giftfria miljöer. Vi tycker att vi
            ska stödja kommunerna så att de ska kunna upphandla giftfritt
            till sina förskolor. Det är redan i dag möjligt för fristående
            huvudmän att driva dagis eller skola med giftfri profil. Detta
            bör även vara möjligt för offentliga huvudmän. Den fria rörligheten
            står och faller inte med privata aktörers frihet och bör därför
            inte heller stå och falla med offentliga utförares frihet i detta
            fall.
          </note>
          <note>
            Kristdemokraterna föreslår därför att när en offentlig aktör
            som bedriver verksamhet för barn gör en upphandling ska den ha
            rätt att själv ange vilka miljö- och hälsokrav som ska gälla,
            såvida motparten inte kan bevisa att kraven är obefogade. Detta
            skulle gälla alltifrån leksaker och nappflaskor till mat och dryck
            som i första hand konsumeras av barn i verksamheterna.
          </note>
          <note>
            Herr talman! I den tidigare alliansregeringen var Kristdemokraterna
            pådrivande för att fasa ut bisfenoler. Och sedan den 1 mars 2011
            är det inte längre tillåtet att tillverka nappflaskor med bisfenol
            A, och sedan den 1 juli 2013 gäller förbud mot all användning
            av bisfenol A i barnmatsförpackningar. Även andra typer av bisfenoler
            är dock skadliga. Det är därför dags att gå vidare och förbjuda
            alla former av bisfenoler.
          </note>
          <note>
            Ett annat område där vi kristdemokrater vill skärpa reglerna
            är användningen av bly i produkter som riktar sig till barn. Bland
            annat i elektroniska leksaker men även i barngröt och välling
            har oroväckande blyhalter uppmätts.
          </note>
          <note>
            Kristdemokraterna vill att EU:s regelverk ska ge enskilda länder
            större möjligheter att införa strängare regler av miljöskäl i
            syfte att gå före i miljöpolitiken. Den möjlighet som i dag finns
            för ett enskilt EU-land är den så kallade miljögarantin som återfinns
            i Lissabonfördraget.
          </note>
          <note>
            Miljögarantin ger en möjlighet för ett EU-land att behålla eller
            införa hårdare krav än vad den gemensamma miljölagstiftningen
            kräver. Det är EU-kommissionen som avgör om lagstiftningen ska
            tillåtas eller inte. I kommissionens bedömning ingår att avgöra
            om lagen utgör ett dolt handelshinder eller bryter mot den inre
            marknaden på annat sätt. Därför krävs det i dag att medlemsstaten
            i fråga har särskilda förhållanden som motiverar strängare regler
            än de gemensamma reglerna. Vi anser att EU-kommis ­ sionen och
            EU-domstolen i praktiken tolkar miljögarantin alltför strikt.
          </note>
          <note>
            Nanopartiklar har många användningsområden, men vi vet fortfarande
            alltför lite om hur människor och miljö utsätts för materialet,
            vars risk, spridning och exponering inte är tillräckligt kända
            i dag. Den lagstiftning som finns är i detta fall undermålig.
          </note>
          <note>
            I EU:s kemikalielagstiftning, Reach, finns en gräns som säger
            att all import och tillverkning av kemiska ämnen över ett ton
            per år och tillverkare måste registreras. Eftersom nanomaterial
            ofta används eller importeras i mycket små mängder riskerar det
            att falla under strecket för detta krav, vilket gör att den nuvarande
            lagstiftningen inte helt kan ge den information som behövs för
            att bedöma risker och vid behov vidta nödvändiga åtgärder.
          </note>
          <note>
            Kristdemokraterna anser att EU-kommissionen även ska utreda andra
            sätt att garantera en säker hantering av nanomaterial, exempelvis
            en kompletterande lagstiftning för nano. Regeringen bör verka
            för detta inom EU.
          </note>
          <note>
            Till sist, herr talman, vill jag nämna hormonstörande ämnen,
            som är en annan källa till oro. EU måste öka takten när det gäller
            att fasa ut eller begränsa användningen av dessa ämnen. Regeringen
            bör verka för att EU-kommissionens strategi om hormonstörande
            ämnen uppdateras snarast.
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 6 Frågestund
          </note>
          <note type="speaker">
            Anf. 29 TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            utbildningsminister Gustav Fridolin, statsrådet Anders Ygeman,
            statsrådet Gabriel Wikström och miljöminister Karolina Skog.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Utbildningsminister Gustav Fridolin besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Fler vägar till läraryrket
          </note>
          <note type="speaker">
            Anf. 30 CAMILLA WALTERSSON GRÖNVALL (M):
          </note>
          <note>
            Herr talman! Min fråga riktar sig till utbildningsminister Gustav
            Fridolin.
          </note>
          <note>
            En av svensk skolas stora utmaningar är lärarbristen. Siffror
            visar på att det kommer att saknas mellan 65 000 och 100 000 lärare
            de kommande åren. Enligt en rapport från Lärarförbundet har dessutom
            38 000 utbildade lärare övergett yrket de senaste åren. Vi behöver
            ha fler vägar in och tillbaka till läraryrket.
          </note>
          <note>
            Utbildningsprogrammet Teach for Sweden kombinerar studier i bland
            annat ledarskap med praktik för blivande lärare. Vi moderater
            vill tillföra programmet 50 miljoner kronor för att fler akademiker
            ska kunna bli lärare.
          </note>
          <note>
            Regeringen har i sin budget bara avsatt 18 miljoner kronor till
            kompletterande utbildningar, varav endast 7 går till Teach for
            Sweden.
          </note>
          <note>
            Varför vill inte utbildningsministern satsa på att öppna fler
            vägar till läraryrket?
          </note>
          <note type="speaker">
            Anf. 31 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Camilla Waltersson Grönvall för frågan
            som tar upp något av det absolut allvarligaste vi har att jobba
            med.
          </note>
          <note>
            Vi har en stor lärarbrist som har byggts upp under lång tid.
            Läraryrket har halkat efter, och vi har utbildat för få lärare
            i förhållande till hur många vi behöver.
          </note>
          <note>
            Därför är det bra att trenden nu vänder. Läraryrket uppfattas
            som ett av de verkliga framtidsyrkena, allt fler söker till lärarutbildningarna
            och lärare stannar i yrket och väljer att vidareutbilda sig. Antalet
            sökande till speciallärarutbildningar har tiodubblats på ett år.
          </note>
          <note>
            Att trenden vänder ska vi använda. Ett sätt är att bygga ut Kompletterande
            pedagogisk utbildning, KPU. Vi bygger ut en del. Det är ett bra
            förslag från Moderaterna att fokusera på att bygga ut den. Det
            är en del, en liten pusselbit i detta.
          </note>
          <note>
            Inom ramen för den nationella samlingen för läraryrket som regeringen
            har haft med facken och parterna pekar man på att detta är något
            vi bör titta vidare på. Det ska vara med KPU och fler andra vägar
            in i läraryrket.
          </note>
          <note type="speaker">
            Anf. 32 CAMILLA WALTERSSON GRÖNVALL (M):
          </note>
          <note>
            Herr talman! Jag tackar statsrådet för svaret.
          </note>
          <note>
            Faktum kvarstår: Vi behöver hitta fler vägar in till läraryrket.
            Att antalet studenter på vissa delar av den ordinarie lärarutbildningen
            ökar är glädjande. Men inom de största bristämnena, inte minst
            matematik och naturvetenskap, ser vi att KPU är en av de mest
            framgångsrika vägarna att gå.
          </note>
          <note>
            Därför vill jag ha svar på vad ministern avser att göra för att
            öppna fler vägar till läraryrket. Får jag be om ett svar, tack!
          </note>
          <note type="speaker">
            Anf. 33 Utbildningsminister GUSTAV FRIDOLIN (MP):
          </note>
          <note>
            Herr talman! Den nationella samlingen för läraryrket landar i
            utredningsdirektiv som ska se över detta brett och ha ett antal
            fokusområden, både KPU och hur man breddar sin behörighet.
          </note>
          <note>
            Den specifika bristen på lärare i matte och naturvetenskap är
            ett problem i hela västvärlden. De som har lyckats bäst är de
            som har öppnat vägar för akademiker och för andra lärare att bredda
            sin behörighet med matte och naturvetenskap. Det bör vi bygga
            ut i Sverige också. Men det är större möjlighet till det i dag
            än det var under den förra regeringen.
          </note>
          <note>
            Åtgärder för integration och mot segregation
          </note>
          <note type="speaker">
            Anf. 34 ROLAND UTBULT (KD):
          </note>
          <note>
            Herr talman! Min fråga går till statsrådet Fridolin som även
            svarar på övergripande frågor.
          </note>
          <note>
            Vi önskar alla medverka till ett hållbart samhälle. Att integration
            är den viktigaste frågan vi har är både vi inom politiken och
            hela svenska folket överens om.
          </note>
          <note>
            Vi har fått många nytillkomna, och de vill bidra. Vad vidtar
            regeringen för konkreta åtgärder när det gäller integration?
          </note>
          <note>
            Förra året tog vi emot 160 000 nyanlända, och under 2014–2015
            var det en kvarts miljon. Hur ska alla de som är i arbetsför ålder
            komma i arbete?
          </note>
          <note>
            Utanförskapsområdena är en tickande bomb. Göteborg, som jag kommer
            från, är en av de mest segregerade städerna. Sex av de mest utsatta
            områdena där kriminella gäng har tagit över finns i Göteborg.
          </note>
          <note>
            Vad gör regeringen åt dessa svåra problem?
          </note>
          <note type="speaker">
            Anf. 35 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Roland Utbult för frågan.
          </note>
          <note>
            Jag delar problembeskrivningen, som egentligen består av två
            olika problem som hänger samman. Det ena är att många människor
            har kommit till Sverige och snabbt vill kunna vara med och bidra
            i sitt nya land. Det andra är att vi under lång tid har haft växande
            klyftor i Sverige som lett till segregation och utanförskap. Unga
            växer upp i områden där det är vanligare att sakna ett jobb än
            att ha ett, vilket gör det svårt att känna framtidstro.
          </note>
          <note>
            Därför satsar regeringen medvetet både på att bryta segregationen
            – statsministern satte fokus på det i partiledardebatten i går
            – och på insatser för att nyanlända snabbt ska kunna komma in
            i arbete.
          </note>
          <note>
            En viktig del är möjligheten till enkla jobb. Jag är stolt över
            de utvidgningar av RUT-avdraget som vi gör i migrationsöverenskommelsen
            med bland andra Kristdemokraterna.
          </note>
          <note>
            En annan del är att ha mer utbildningsmöjligheter för dem som
            behöver komplettera sin utbildning. Jag är stolt över de snabbspår
            vi har för att till exempel dra nytta av och använda erfarenheterna
            hos de lärare som kommer till Sverige.
          </note>
          <note type="speaker">
            Anf. 36 ROLAND UTBULT (KD):
          </note>
          <note>
            Herr talman! Jag tackar statsrådet för svaret. Många av de personer
            som kommer bär på trauman eftersom de har flytt från krigshärjade
            områden. Det finns en omfattande psykisk ohälsa till följd av
            flykten över Medelhavet och så vidare. Vi kan dessa berättelser.
          </note>
          <note>
            Vad gör man med den mentala biten? Det är gott och väl att man
            bygger modulbostäder, men vad har regeringen för konkreta förslag
            för att hjälpa människor med psykisk ohälsa?
          </note>
          <note>
            Vi kristdemokrater har idéer, men dem får jag redovisa i ett
            annat sammanhang. Vad gör regeringen?
          </note>
          <note type="speaker">
            Anf. 37 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Roland Utbult för att han breddar frågan.
            Jobb är jätteviktigt, och det är också viktigt för den psykiska
            hälsan att känna att man får vara med och bidra i sitt nya land.
            Men det är inte det enda. Att investera i en bra utbyggd vård
            är också viktigt.
          </note>
          <note>
            På mitt område i regeringen gäller det att bygga ut elevhälsan,
            som såklart får helt andra uppgifter när många elever har trauman.
            Här investerar vi pengar, för i slutändan handlar det om att prioritera
            resurser som gör att vi kan bygga ut vård och elevhälsa. Kommunerna
            har nu möjlighet att söka pengar för det.
          </note>
          <note>
            Småskalig vattenkraft
          </note>
          <note type="speaker">
            Anf. 38 KRISTINA YNGWE (C):
          </note>
          <note>
            Herr talman! Min fråga går till miljöminister Skog.
          </note>
          <note>
            Småskalig vattenkraft har varit på tapeten under våren. Riksdagen
            har riktat två tillkännagivanden, bland annat ett om att särskild
            hänsyn ska tas
          </note>
          <note>
            vid framarbetandet av nytt regelverk för just småskalig vattenkraft
            och vattenverksamhet.
          </note>
          <note>
            Även i den energiöverenskommelse som träffades i fredags tar
            man upp småskalig vattenkraft och lyfter bland annat upp en fond
            som ska hjäl ­ pa småskaliga vattenkraftverk att vidta miljöåtgärder.
          </note>
          <note>
            Givetvis ska alla bära sitt ansvar för att bidra till att kombinera
            produktion och miljö, men det måste ske med rimlighet vad gäller
            avvägning mellan kostnad och faktisk miljönytta.
          </note>
          <note>
            Ett nytt regelverk och en fondlösning kommer att ta tid att arbeta
            fram. Många befinner sig i en tuff situation, och vissa riskerar
            att gå i personlig konkurs på grund av den tillståndsprocess som
            utarbetats.
          </note>
          <note>
            Är ministern beredd att agera för att hjälpa de ägare av småskalig
            vattenkraft som hamnar i kläm i väntan på att ett nytt regelverk
            kommer på plats?
          </note>
          <note type="speaker">
            Anf. 39 Miljöminister KAROLINA SKOG (MP):
          </note>
          <note>
            Herr talman! Jag tackar för en högaktuell fråga, inte minst med
            anledning av den energiöverenskommelse som har gjorts. Vi är stolta
            över att den greppar både de stora och de små frågorna, inklusive
            den småskaliga vattenkraften.
          </note>
          <note>
            Den slutsats som gjordes i överenskommelsen har precis överlämnats
            till ansvarig myndighet som nu analyserar den för att se vilka
            åtgärder som ska vidtas härnäst och om det påverkar myndighetens
            direkta arbete. Vi måste ge myndigheten tid att analysera detta.
            Jag ska inte komma med förhastade slutsatser om vad man borde
            göra.
          </note>
          <note type="speaker">
            Anf. 40 KRISTINA YNGWE (C):
          </note>
          <note>
            Herr talman! Det har sedan länge aviserats att man ska arbeta
            fram ett nytt regelverk när det gäller tillståndsprocesser för
            småskaliga vattenverksamheter, så det är inte direkt någon ny
            fråga.
          </note>
          <note>
            Vi är nog många här inne som har träffat människor som är desperata
            därför att de inte kommer att klara det ekonomiskt om inte ett
            nytt regelverk inväntas.
          </note>
          <note>
            Kommer ministern att kunna ställa sig bakom ett tillfälligt stopp
            för nyprövning och omprövning av verksamheter i väntan på ett
            nytt regelverk?
          </note>
          <note type="speaker">
            Anf. 41 Miljöminister KAROLINA SKOG (MP):
          </note>
          <note>
            Herr talman! Energiöverenskommelsen är som sagt några dagar gammal.
            Ansvarig myndighet analyserar arbetet just nu. Det måste de få
            göra innan jag som minister föregriper vad de behöver göra när
            det gäller hur den nya överenskommelsen påverkar det arbete som
            pågår.
          </note>
          <note>
            Jag avvaktar det besked jag kan få från myndigheten och tänker
            inte föregripa deras arbete.
          </note>
          <note>
            Den nationella it-strategin
          </note>
          <note type="speaker">
            Anf. 42 ROZA GÜCLÜ HEDIN (S):
          </note>
          <note>
            Herr talman! Jag vill ställa min fråga till utbildningsminister
            Gustav Fridolin.
          </note>
          <note>
            Vi ser att användandet av it i skolan medför stora möjligheter
            både som ett pedagogiskt verktyg i undervisningen och som ett
            administrativt verktyg för lärare och personal.
          </note>
          <note>
            Man kan påvisa it-undervisningens positiva effekter just när
            det gäller skolresultat, men man kan också se att det ser väldigt
            olika ut när det gäller likvärdigheten i användandet. Detta beror
            mycket på att man kanske inte har en genomtänkt pedagogik, en
            it-plan eller tillräckligt god infrastruktur. Mycket bygger på
            att skolledarna och lärarna har den kompetens som krävs och att
            de har förutsättningar och intresse.
          </note>
          <note>
            Min fråga till utbildningsministern är: Vilka tankar har man
            om den nationella it-strategin, specifikt med fokus på att öka
            och säkerställa likvärdigheten och jämlikheten mellan skolor?
          </note>
          <note type="speaker">
            Anf. 43 Utbildningsminister GUSTAV FRIDOLIN (MP):
          </note>
          <note>
            Herr talman! Tack så jättemycket för frågan!
          </note>
          <note>
            Jag tror att det var lite Gert Fylking – ni vet, ”Äntligen!”
            – när regeringen fattade beslutet att ta fram en it-strategi för
            skolan. Digitaliseringen är inte helt ny utan har pågått som en
            stor utveckling i inte minst skolan under lång tid, men avsaknaden
            av en nationell strategi och den förra regeringens ovilja att
            ta fram en strategi gjorde att de digitala klyftorna växte.
          </note>
          <note>
            Skolan ska inte vidga klyftor. Skolan ska överbrygga klyftor.
            Alla kommer att behöva digital kompetens i framtiden på arbetsmarknaden,
            och då ska skolan ge denna kompetens. Det ska inte vara avgörande
            vilken skola man går på eller vilken lärare man råkar ha.
          </note>
          <note>
            Nu har vi ett förslag till it-strategi på bordet med fokus på
            just det som Roza Güclü Hedin tar upp, nämligen jämlikheten. Man
            säkerställer att alla skolor har ett bra it-arbete. Vi har fått
            in den första delen till regeringen för prövning, och den har
            tydliga och goda målsättningar som jag hoppas att Sveriges samtliga
            skolhuvudmän kan tänka sig att ställa upp på.
          </note>
          <note type="speaker">
            Anf. 44 ROZA GÜCLÜ HEDIN (S):
          </note>
          <note>
            Herr talman! Tack för svaret!
          </note>
          <note>
            Det finns en hel del forskning på detta område. År 2009 rapporterade
            OECD att det finns tydliga statistiska samband mellan it-användandet
            i hemmet och 15-åringars resultat i matematik. Det intressanta
            är att den största uppmätta effekten fanns bland elever från hem
            med lågutbildade föräldrar. Detta visar den kompensatoriska effekten
            och understryker vikten av att fortsätta att jobba vidare med
            dessa frågor.
          </note>
          <note>
            Hur ser ministern på det kompensatoriska uppdraget kopplat till
            it och it-strategin?
          </note>
          <note type="speaker">
            Anf. 45 Utbildningsminister GUSTAV FRIDOLIN (MP):
          </note>
          <note>
            Herr talman! Det är just detta som är grejen. Det ska inte vara
            beroende av hur man bor, var man växer upp, vilken ekonomi ens
            föräldrar har, vilken skola man går på eller vilken kommun man
            bor i när det gäller att få med sig de kompetenser och kunskaper
            man kommer att behöva i framtiden på arbetsmarknaden eller som
            aktiv i demokratin.
          </note>
          <note>
            Att kunna uttrycka sig digitalt är en jätteviktig del av att
            kunna uttrycka sina åsikter och ta del av andras åsikter i dag.
            Därför behövs it-strategin, och den har fokus på att gå från att
            bara handla om vilken maskin man ska ha i skolan till hur vi ska
            använda tekniken.
          </note>
          <note>
            Inga offentliga medel till spridning av våldsbejakande budskap
          </note>
          <note type="speaker">
            Anf. 46 ANTI AVSAN (M):
          </note>
          <note>
            Herr talman! Jag har en fråga till inrikesminister Anders Ygeman.
          </note>
          <note>
            Det har framkommit att Myndigheten för ungdoms- och civilsamhällesfrågor
            har lämnat drygt en halv miljon kronor i bidrag till en organisation
            som har anlitat föreläsare som har uttryckt stöd för terrororganisationerna
            Islamiska staten i Irak och Levanten samt al-Qaida.
          </note>
          <note>
            Regeringen har träffat en överenskommelse med de fyra allianspartierna
            om åtgärder mot terrorism. En del däri är att inga offentliga
            medel ska gå till organisationer som sprider våldsbejakande budskap.
            Man har skrivit i överenskommelsen att det är viktigt att bidragsgivare
            säkerställer att offentliga medel inte ges till organisationer
            som sprider våldsbejakande budskap och att organisationerna ska
            leva upp till grundläggande demokratiska värderingar.
          </note>
          <note>
            Min fråga till Anders Ygeman är: Hur ska inrikesministern tillse
            att överenskommelsen fullföljs och att det kontrolleras att organisationerna
            lever upp till de krav som ställs i den?
          </note>
          <note type="speaker">
            Anf. 47 Statsrådet ANDERS YGEMAN (S):
          </note>
          <note>
            Herr talman! Tack, Anti Avsan, för frågan!
          </note>
          <note>
            Precis som Anti Avsan beskrev är vi helt eniga om att inga statliga
            pengar ska gå till organisationer som sprider våldsbejakande budskap
            och inte står upp för de demokratiska värderingarna.
          </note>
          <note>
            Regeringen har tagit hand om detta på det sättet att vi har gett
            i uppdrag att utreda nya riktlinjer för tillståndsgivningen när
            det gäller både statliga och andra organisationer så att det finns
            en enhetlig policy. Nu lever vi med den tidigare alliansregeringens
            policy.
          </note>
          <note type="speaker">
            Anf. 48 ANTI AVSAN (M):
          </note>
          <note>
            Herr talman! Jag undrar om inrikesministern kommer att vidta
            åtgärder för att säkerställa att överenskommelsen verkligen fullföljs.
            Jag vill inte prata om enskilda fall, men det har framkommit uppgifter
            som leder till slutsatsen att man kanske måste titta på detta.
          </note>
          <note>
            Överenskommelsen innefattar att det finns möjlighet att kräva
            tillbaka stöd som har beviljats på felaktiga grunder. Är inrikesministern
            beredd att göra detta, och finns det förutsättningar för det?
          </note>
          <note type="speaker">
            Anf. 49 Statsrådet ANDERS YGEMAN (S):
          </note>
          <note>
            Herr talman! Svaret på Anti Avsans första fråga är ja.
          </note>
          <note>
            Skälet till att regeringen och allianspartierna kom överens om
            förändringarna var att nuvarande regler inte är till fyllest.
            Vid ett antal tillfällen har offentliga medel delats ut till organisationer
            som inte lever upp till det demokratiska grunduppdrag som riksdag
            och regering har slagit fast.
          </note>
          <note>
            I båda delarna gäller det att se till att pengar inte går till
            sådant och att man har möjlighet att kräva tillbaka pengarna om
            det visar sig att organisationen inte lever upp till kraven.
          </note>
          <note>
            Industrins inflytande över den statliga läkemedelskontrollen
          </note>
          <note type="speaker">
            Anf. 50 KARIN RÅGSJÖ (V):
          </note>
          <note>
            Herr talman! Läkemedelsutvecklingen går väldigt snabbt; det fullständigt
            sprutar ut nya mediciner. Som konsument tror man kanske att det
            är staten som står där och är en rigorös kontrollant, men riktigt
            så är det inte. Det är uppenbart att staten har lämnat över ett
            alldeles för stort ansvar till läkemedelsindustrin.
          </note>
          <note>
            Det är Läkemedelsverket som ska stå för granskningen av mediciner,
            biverkningar och så vidare. Nu har Riksrevisionen gjort en rigorös
            rapportering av vad som händer och hur det ser ut, och läkemedelsindustrins
            inflytande över statlig läkemedelskontroll är relativt stor. Det
            är här som staten genom sina muskler ska stå upp för folkhälsa,
            integritet och egenkontroll.
          </note>
          <note>
            Jag undrar: Vem ska hålla i taktpinnen när det gäller bedömningen
            av medicin till oss konsumenter – är det staten eller kapitalet?
          </note>
          <note type="speaker">
            Anf. 51 Statsrådet GABRIEL WIKSTRÖM (S):
          </note>
          <note>
            Herr talman! Självklart är det staten som ska hålla i taktpinnen
            när det gäller att reglera och godkänna läkemedel. Vi kan vara
            stolta över att vi i Sverige har en bra process för detta. Men
            hur bra den än är jämfört med andra länder är den såklart inte
            fri från misstag och skönhetsfläckar.
          </note>
          <note>
            Det är bra att Riksrevisionen har utarbetat sin rapport. Det
            innebär att vi får bättre kunskap om vad vi och inte minst myndigheten
            behöver åtgärda för att kunna uppfylla kravet på opartiskhet och
            oberoende av ekonomiska särintressen.
          </note>
          <note>
            Jag är glad över att vi har rapporten på bordet, och det är självklart
            staten som ska hålla i taktpinnen.
          </note>
          <note type="speaker">
            Anf. 52 KARIN RÅGSJÖ (V):
          </note>
          <note>
            Herr talman! Vad bra!
          </note>
          <note>
            I den genomgång som Riksrevisionen har gjort visade det sig att
            Läkemedelsverket har valt att prioritera ned sina egna säkerhetskontroller
            för att de förlitar sig på att läkemedelsbolagen garanterar dem
            genom sitt inflytande. Det är jättebra att du är på banan där,
            Gabriel Wikström.
          </note>
          <note>
            Hur ska då regeringen stärka den statliga läkemedelskontrollen?
            Vi har en bra modell, men om detta fortsätter är risken att vi
            tappar den rakt ned i golvet. Då blir det svårt att ta tillbaka
            den.
          </note>
          <note type="speaker">
            Anf. 53 Statsrådet GABRIEL WIKSTRÖM (S):
          </note>
          <note>
            Herr talman! Precis som Karin Rågsjö säger har vi en bra modell,
            och den ska vi inte ändra på i grunden. Däremot behöver även en
            god modell hela tiden finjusteras.
          </note>
          <note>
            Den rapport som nu har kommit, tillsammans med den dialog som
            vi kontinuerligt för med myndigheten, hjälper oss att ställa frågor
            om hur myndigheten ändrar och förbereder sina rutiner och ger
            oss också en chans ifall det är något som regeringen behöver ändra.
          </note>
          <note>
            Åldersbedömningar av nyanlända
          </note>
          <note type="speaker">
            Anf. 54 MARKUS WIECHEL (SD):
          </note>
          <note>
            Herr talman! Min fråga går till Gustav Fridolin och är av allmänpolitisk
            karaktär.
          </note>
          <note>
            För inte så länge sedan rapporterade Sveriges Radio om en tidigare
            medarbetare på Migrationsverket som vittnade om att det fanns
            en oskriven lag om att nyanlända som ser ut att vara yngre än
            40 år och säger sig vara minderåriga ska behandlas som minderåriga.
            Den intervjuade sa att det saknas verktyg och inte fanns några
            tydliga riktlinjer från ledningen om hur dessa ärenden skulle
            behandlas, alltså även att man skickar 30 ‑ åringar till HVB-hem
            för minderåriga.
          </note>
          <note>
            Migrationsverkets operativa chef har som kommentar sagt att medarbetarna
            inte har haft något annat val än att göra godtyckliga åldersbedömningar.
            Detta är oacceptabelt.
          </note>
          <note>
            Min fråga till ministern är om regeringen avser att ändra detta
            förhållande för att säkerställa att ensamkommande barn är just
            ensamkommande barn.
          </note>
          <note type="speaker">
            Anf. 55 Utbildningsminister GUSTAV FRIDOLIN (MP):
          </note>
          <note>
            Herr talman! Ja är det korta svaret på frågan. Barn ska inte
            behöva bo med vuxna på HVB-hem. Det är oerhört viktigt för barns
            trygghet att bo som barn med barn och få den trygghet som det
            innebär.
          </note>
          <note>
            Det är också en av anledningarna till att regeringen har gett
            ett uppdrag till ansvarig medicinsk myndighet att se hur man ska
            kunna få fungerande åldersbedömningar. Problemet har ju varit
            att de modeller som funnits tidigare har haft mycket stora rättssäkerhetsbrister
            och andra brister.
          </note>
          <note type="speaker">
            Anf. 56 MARKUS WIECHEL (SD):
          </note>
          <note>
            Herr talman! Tack, ministern!
          </note>
          <note>
            Migrationsverket agerar inte i de fall där det inte är uppenbart
            att barnen är över 18 år. I bland annat Norge och Storbritannien
            har man infört röntgenundersökningar, vilket per automatik har
            minskat antalet ensamkommande.
          </note>
          <note>
            Kan inte Sverige, som har tagit emot ett stort antal, börja med
            retroaktiva åldersbedömningar?
          </note>
          <note type="speaker">
            Anf. 57 Utbildningsminister GUSTAV FRIDOLIN (MP):
          </note>
          <note>
            Herr talman! Vi är en rättsstat, och i en rättsstat använder
            man sig inte av retroaktiv rättstillämpning – det skulle vara
            fullständigt främmande. Men i de fall där det inte finns någon
            rättstillämpning gjord ska vi kunna använda de modeller som är
            brukliga och fungerar.
          </note>
          <note>
            Problemet har varit att de modeller som tidigare har använts
            har konstaterats ha mycket stora rättssäkerhetsbrister. Läkarkåren
            har protesterat utifrån sin medicinska kompetens. Det var därför
            vi kom överens med flera partier om just uppdrag till en myndighet
            om att ta fram fungerande modeller.
          </note>
          <note>
            Satsningar på naturreservat och nationalparker
          </note>
          <note type="speaker">
            Anf. 58 STINA BERGSTRÖM (MP):
          </note>
          <note>
            Herr talman! Jag har en fråga till miljöminister Karolina Skog.
          </note>
          <note>
            I regeringens budget har anslagen till skydd och skötsel av natur
            ökat med nästan 1 miljard kronor per år. Då ingår 590 miljoner
            kronor extra till skydd av värdefull natur och 300 miljoner kronor
            extra till skötsel av skyddad natur. Det är en närmare 40-procentig
            höjning av anslagen jämfört med de borgerliga regeringarnas budgetar.
          </note>
          <note>
            Snart är det dags för många av oss att dra iväg på sommarens
            vandringsturer i naturreservat och nationalparker. Jag vill fråga
            miljöministern hur de här pengarna har fördelats ut i landet och
            hur vi kommer att märka dessa satsningar.
          </note>
          <note type="speaker">
            Anf. 59 Miljöminister KAROLINA SKOG (MP):
          </note>
          <note>
            Herr talman! Tack, Stina Bergström, för frågan!
          </note>
          <note>
            Visst är det många med mig som nu planerar hur vi ska ge oss
            ut i naturen och använda vår ledighet där. De här pengarna märks
            verkligen runt om i Sverige. De fördelas till länsstyrelserna
            enligt en nyckel, så att pengarna täcker hela landet.
          </note>
          <note>
            Resultaten är synliga. Från 2013 till 2015 fick vi 436 nya naturreservat
            i Sverige. Det förbättrar skyddet av biologisk mångfald och tillgängligheten
            för många otroligt mycket. 332 kilometer leder har fått förbättrad
            markering, så att de ska vara tillgängliga för många och det ska
            vara säkert att gå där.
          </note>
          <note>
            Detta märks också i besöksstatistiken. År 2015 hade vi så många
            som 2,4 miljoner besökare i svenska nationalparker. Det är en
            enorm framgång.
          </note>
          <note type="speaker">
            Anf. 60 STINA BERGSTRÖM (MP):
          </note>
          <note>
            Herr talman! Det är viktigt att vi gör naturreservaten tillgängliga
            och också vidtar de naturvårdsåtgärder som behövs. Men det är
            också viktigt att vi ser till att skydda till exempel de sista
            resterna av våra gammelskogar.
          </note>
          <note>
            Jag vill fråga ministern hur just det arbetet sker ute i landet.
            Hur används regeringens extra pengar för skydd av värdefull natur?
          </note>
          <note type="speaker">
            Anf. 61 Miljöminister KAROLINA SKOG (MP):
          </note>
          <note>
            Herr talman! Pengarna används för att förbättra driften av existerande
            naturreservat men också för att skydda mer natur. Under åren 2013
            till 2015 blev 60 000 hektar mark ytterligare skyddad i Sverige
            bland annat genom bytesmark. Skogar hos statliga Sveaskog har
            bytts mot skogar med höga naturvärden. Skyddet av svensk skog
            har ökat betydligt.
          </note>
          <note>
            Extra resurser till förlossningsvården
          </note>
          <note type="speaker">
            Anf. 62 MATHIAS TEGNÉR (S):
          </note>
          <note>
            Herr talman! Jag har en fråga till statsrådet Gabriel Wikström
            i dennes roll som sjukvårdsminister.
          </note>
          <note>
            Förlossningsvården runt om i Sverige berör många människor. Ungefär
            110 000 barn föds varje år i Sverige. För många är födseln en
            fantastisk upplevelse. Samtidigt ska vi veta att det också är
            förenat med en del risker.
          </note>
          <note>
            Därför är kvaliteten på förlossningsvården oerhört viktig. Således
            skulle jag vilja fråga statsrådet vad vi kan förvänta oss av de
            extraresurser som nu är tilldelade förlossningsvården och vad
            regeringen utöver detta gör för att stärka förlossningsvården.
          </note>
          <note type="speaker">
            Anf. 63 Statsrådet GABRIEL WIKSTRÖM (S):
          </note>
          <note>
            Herr talman! Precis som Mathias Tegnér säger är detta en oerhört
            viktig verksamhet i den svenska hälso- och sjukvården. Att få
            barn är förmodligen den största upplevelse man kan ha i livet.
            Att det är omgärdat med trygghet och ett fokus just på händelsen
            i sig och det nyförlösta barnet är oerhört viktigt. Den oro som
            många nu känner, inte minst inför sommaren, är väl värd att ta
            på stort allvar.
          </note>
          <note>
            Regeringen har tillsammans med Sveriges Kommuner och Landsting
            slutit en överenskommelse som för 2015 och 2016 omfattar totalt
            720 miljoner kronor. Det är pengar som ska gå till förlossningsvården,
            till att stärka bemanningen, till att betala ut studielön till
            dem som vill utbilda sig till barnmorskor.
          </note>
          <note>
            Utöver detta har regeringen utökat antalet platser på barnmorskeutbildningen
            med 250 platser. Vi tror att det är viktigt för att kunna stärka
            förlossningsvården i hela landet.
          </note>
          <note type="speaker">
            Anf. 64 MATHIAS TEGNÉR (S):
          </note>
          <note>
            Herr talman! Som bördig från Tyresö i Stockholms län följer jag
            noga utvecklingen när det gäller förlossningsvården i regionen.
            Barnmorskeupproret och otaliga artiklar har visat på bristerna
            i förlossningsvården här i Stockholms län.
          </note>
          <note>
            Min fråga till statsrådet är – även om statsrådet inte är ytterst
            ansvarig för denna verksamhet – vad ni kan göra för att hjälpa
            den borgerliga majoriteten att få ordning på förlossningsvården
            i Stockholms län.
          </note>
          <note type="speaker">
            Anf. 65 Statsrådet GABRIEL WIKSTRÖM (S):
          </note>
          <note>
            Herr talman! Vi har slutit en överenskommelse som innebär att
            ett antal miljoner kronor varje år kommer att gå till förlossningsvården
            i Stockholms läns landsting.
          </note>
          <note>
            Med grundproblemet bakom att Stockholms läns landstings förlossningsvård
            sticker ut är att man har bedrivit en ideologisk experimentverkstad
            där man har lekt marknad med en del av hälso- och sjukvården som
            mer än andra ska drivas efter behov och vara fredad för nyliberala
            experiment.
          </note>
          <note>
            Skärpt lagstiftning för ökad trygghet i skolan
          </note>
          <note type="speaker">
            Anf. 66 CHRISTER NYLANDER (L):
          </note>
          <note>
            Herr talman! Jag har en fråga till utbildningsminister Gustav
            Fridolin.
          </note>
          <note>
            Mordhot är alltid mycket allvarligt. Det finns en särskild allvarlig
            dimension när det sker i en skola, när en elev mordhotar en annan
            elev. Det finns all anledning att ta det på mycket stort allvar
            när så sker.
          </note>
          <note>
            Det hände nyligen i Stockholmstrakten. Då reagerade rektor och
            lärare tydligt, skarpt och bra och bestämde sig för att stänga
            av den elev som hotade en annan elev för att skydda dem som var
            utsatta. Avstängningen förlängdes sedan av Stockholms stad, men
            den upphävdes av förvaltningsrätten, vilket skapar en osäkerhet
            kring vilka regler som gäller.
          </note>
          <note>
            Jag är för Liberalernas del beredd att skärpa lagstiftningen
            för att skapa ökad tydlighet för lärare och rektor om vad som
            får lov att göras för att upprätthålla ordning och reda, studiero
            och trygghet i skolan.
          </note>
          <note>
            Jag frågar utbildningsministern: Är också regeringen beredd att
            skärpa lagstiftningen?
          </note>
          <note type="speaker">
            Anf. 67 Utbildningsminister GUSTAV FRIDOLIN (MP):
          </note>
          <note>
            Herr talman! Det är såklart fruktansvärt med den utveckling som
            vi ser i många människonära yrken med mer hot och mer våld, vilket
            tyvärr också drabbar delar av Skolsverige. Att man då från huvudman
            och rektor kan agera hårt, tydligt och resolut är avgörande.
          </note>
          <note>
            Därför är det bra att den svenska skollagen ger den typen av
            möjligheter i grundskolans fall. Det är uppenbarligen ett problem
            att de möjligheterna inte gäller för hela skolväsendet , som här
            har konstaterats.
          </note>
          <note>
            Skollagen är skriven i brett samarbete och lades fram av min
            företrädare Jan Björklund från Christer Nylanders parti. Jag tror
            inte att han då såg den bristen i lagen, och jag tror heller inte
            att någon annan uppmärksammade det.
          </note>
          <note>
            Nu är den uppmärksammad genom en dom. Jag har ingen anledning
            att kommentera domen. Domen är korrekt utifrån den lag som finns.
            Men det är tydligt att här finns en lucka. Det finns en anledning
            till att vi har andra regler för grundskolan.
          </note>
          <note type="speaker">
            Anf. 68 CHRISTER NYLANDER (L):
          </note>
          <note>
            Herr talman! Det är sant att det var en bred överenskommelse
            om många delar av skollagen. Men Gustav Fridolins eget parti var
            ofta negativt, inte minst mot de åtgärder som föreslogs om studiero
            och ordning och reda i skolan. Det är väldigt stora skillnader
            i prioritering mellan denna regering och den förra regeringen
            när det gäller den här typen av frågor.
          </note>
          <note>
            Min fråga är därför: Om nu Gustav Fridolin menar att det finns
            ett stort problem, varför prioriterar denna regering så sällan
            den typ av frågor som handlar om studiero, trygghet och möjlighet
            att vara säker på skolan?
          </note>
          <note type="speaker">
            Anf. 69 Utbildningsminister GUSTAV FRIDOLIN (MP):
          </note>
          <note>
            Herr talman! Med förlov sagt: Nu tramsar du, Christer Nylander.
            Vi fokuserar på att det ska finnas tillräckligt med personal i
            svensk skola så att man kan ta tag i ordningsproblemen. Det finns
            ingen viktigare åtgärd för att ta tag i ordningsproblemen än att
            man är tillräckligt många vuxna på skolan.
          </note>
          <note>
            Under den förra regeringen skars nästan 10 000 medarbetare bort
            från svensk skola. Under våra första två år har 13 000 medarbetare
            återanställts. Mån ga av dem tillhör just den typ av personalkategorier
            som hjälper lärar ­ na när man får ordningsproblem.
          </note>
          <note>
            Vi bygger upp ett stort nationellt skolutvecklingsprogram.
          </note>
          <note>
            Vinster i välfärden
          </note>
          <note type="speaker">
            Anf. 70 LARRY SÖDER (KD):
          </note>
          <note>
            Herr talman! Min fråga riktar sig till utbildningsministern.
          </note>
          <note>
            Valfrihet och mångfald innebär ökad kvalitet, ökad makt åt den
            enskilde och flera arbetsgivare att välja mellan för den anställde.
            Att förbjuda vinstdrivande företag inom utbildning skulle innebära
            att utbud och alternativ minskar , vilket vore en inskränkning
            i medborgarens valmöjlighet.
          </note>
          <note>
            Den som drivs av ett vinstsyfte har ett incitament att utveckla
            kvaliteten för att locka till sig fler kunder. Jag ser klara fördelar
            inom till exempel skolsektorn , där de flesta skolhuvudmän driver
            några få skolor. Faktum är att åtta av tio enskilda huvudmän driver
            endast en grundskola eller en gymnasieskola.
          </note>
          <note>
            Min fråga är om ministern kan slå fast att det inte kommer några
            regleringar från regeringen som innebär att man förbjuder vinster
            i välfärden utan att man i stället stöttar och uppmuntrar enskilda
            företagare.
          </note>
          <note type="speaker">
            Anf. 71 Utbildningsminister GUSTAV FRIDOLIN (MP):
          </note>
          <note>
            Herr talman! Nej, det kan jag inte slå fast. Vi kommer att arbeta
            för att den som får ett tydligt välfärdsuppdrag inom till exempel
            skolan ska kunna garantera att de skattepengar som går in i verksamheterna
            också kommer eleverna till del. Jag tycker inte att det är rimligt
            när vi tillsammans betalar in skatt till en skola och sedan får
            läsa att de pengarna hamnat i ett skatteparadis någonstans.
          </note>
          <note>
            Jag oroas när kortsiktig spekulation får styra pedagogisk verksamhet.
            Den utveckling vi sett inom skolan ger inte fog för Söders analys
            här. Där har vi snarare sett en utveckling där en del riktigt
            vinstmaximerande aktö ­ rer har drivit skolan så illa att den
            har försvunnit och att i stället idéburna aktörer har tagit över.
            Så var det med till exempel JB-skolorna i denna region som tagits
            över av Grillska gymnasiet, som är en del av Stadsmis ­ sionens
            verksamhet som idéburen aktör.
          </note>
          <note type="speaker">
            Anf. 72 LARRY SÖDER (KD):
          </note>
          <note>
            Herr talman! Det är rätt intressant att höra utbildningsministerns
            svar. Jag ställde samma fråga till civilministern förra veckan
            och fick då svaret att det inte kommer att komma några sådana
            regleringar. Uppenbarligen har ni en diskussion att föra inom
            regeringen om hur ni vill se på detta.
          </note>
          <note>
            Jag vill nog påstå att vi har större problem inom välfärdssektorn
            där vi ser att många av de olika delarna går med förlust i stället
            för med vinst. Vi borde i stället lägga vår kraft på att se till
            att välfärdssektorn går neutralt i stället för med förluster och
            inte inrikta oss på vinsterna.
          </note>
          <note type="speaker">
            Anf. 73 Utbildningsminister GUSTAV FRIDOLIN (MP):
          </note>
          <note>
            Herr talman! Det intressanta i det här fallet är: Vad är det
            som producerar vinst? Vi har många väldigt seriösa aktörer i friskolebranschen
            som förtjänar all uppmuntran och som jag tror skulle klara regeln
            att garantera att skattepengar som går in i verksamheten också
            kommer eleverna till del.
          </note>
          <note>
            Att det funnits aktörer som skurit i kvaliteten i verksamheten
            och plockat ut pengar ur den har på ett mycket allvarligt sätt
            skadat förtroendet för valfriheten. Eftersom jag tror på valfrihet
            tror jag också att vi behöver tydliga regler som garanterar vad
            våra skattepengar används till.
          </note>
          <note>
            Växtskyddsmedel och svensk odling
          </note>
          <note type="speaker">
            Anf. 74 JONAS JACOBSSON GJÖRTLER (M):
          </note>
          <note>
            Herr talman! Kemikalieinspektionen gör helt andra tolkningar
            av de gemensamma EU-reglerna än vad som görs i andra länder. Sverige
            är nu till följd av myndighetens beslut och regeringens brist
            på handlingskraft i fråg orna det enda EU-land där ett växtskyddsmedel
            som behövs bland annat vid odling av lök inte längre får användas.
            Det riskerar att helt slå ut den svenska odlingen.
          </note>
          <note>
            Det är dåligt för konsumenterna som nu tvingas köpa sämre produkter
            som importeras från länder där man använder mycket mer av samma
            medel. Det innebär också att det är dåligt för miljön eftersom
            vi därmed exporterar vår miljöpåverkan och bidrar till ökad global
            användning av växtskyddsmedel, vilket vi sagt att vi inte ska
            göra. Sist men inte minst är det också dåligt för svensk odling
            som riskerar att helt slås ut.
          </note>
          <note>
            Jag vill därför fråga miljöminister Karolina Skog: På vilket
            sätt är regeringen och statsrådet beredda att agera för att rädda
            svensk odling av exempelvis lök och bönor och undvika att vi exporterar
            vår miljöpåverkan?
          </note>
          <note type="speaker">
            Anf. 75 Miljöminister KAROLINA SKOG (MP):
          </note>
          <note>
            Herr talman! Tack för frågan! Vi diskuterade den senast för några
            dagar sedan här i kammaren. Jag slog då väldigt tydligt fast att
            regeringen värnar svensk livsmedelsproduktions alla delar. Men
            i fråga om bekämpningsmedel är d et viktigt att ha rollerna klara
            för sig.
          </note>
          <note>
            Det är viktigt att förstå det europeiska regelverket. Debatten
            baseras i stora delar på missförstånd i båda delar. Kemikalieinspektionens
            roll är att pröva ansökningar som kommer in till myndigheten.
            I det här fallet har den prövat en ansökan som inte höll måttet
            och därför inte blev godkänd.
          </note>
          <note>
            Det är inte myndighetens uppgift att tillse att marknaden fungerar.
            Men för att hjälpa de producenter som är beroende av bekämpningsmedel
            har regeringen avsatt medel för ett mer framåtsyftande arbete
            eftersom de som använder mindre delar kan komma i kläm.
          </note>
          <note type="speaker">
            Anf. 76 JONAS JACOBSSON GJÖRTLER (M):
          </note>
          <note>
            Herr talman! Dessa medel kan kanske göra viss nytta på lång sikt.
            Men detta är ett akut problem som har uppstått nu under innevarande
            odlingssäsong.
          </note>
          <note>
            Vi har i dag lagt fram sex konkreta förslag om vad man skulle
            kunna göra för att lösa detta. Regeringen har hittills gett som
            svar att man inte kan eller vill göra någonting, och man gömmer
            sig bakom myndighetens beslut. Tyvärr är det svårt att tolka detta
            på annat sätt än att regeringen inte är beredd att göra någonting
            alls för att lösa problemet.
          </note>
          <note>
            Finns det några konkreta förslag från ministern på vad man kan
            göra?
          </note>
          <note type="speaker">
            Anf. 77 Miljöminister KAROLINA SKOG (MP):
          </note>
          <note>
            Herr talman! Vi ska komma ihåg att detta problem är långt ifrån
            nytt. Det aktuella bekämpningsmedlet har haft upprepade dispenser
            under många år. Problemet började uppstå under den förra regeringens
            regeringstid.
          </note>
          <note>
            Att ge upprepade dispenser är inte vårt svar på tryggheten för
            svenska livsmedelsproducenter. Vi har avsatt ett anslag för framåtsyftande
            arbete för att hitta lösningar framåt. Det gjorde inte den förra
            regeringen.
          </note>
          <note>
            Mäns våld mot kvinnor
          </note>
          <note type="speaker">
            Anf. 78 SANNE ERIKSSON (S):
          </note>
          <note>
            Herr talman! Jag har en fråga till inrikesminister Anders Ygeman.
          </note>
          <note>
            Mäns våld mot kvinnor har länge varit och är än i dag ett av
            de stora problem vi har i vårt samhälle. Även män kan bli utsatta
            för våld i nära relationer. Men våldet mot kvinnor har enligt
            undersökningar haft en tendens att vara grövre och kan oftare
            leda till behov av sjukvård eller till och med ha en dödlig utgång.
            Omkring 16– 17 kvinnor dör var j e år till följd av att män misshandlar
            dem. Det är oftast män som de har haft en tidigare relation med.
          </note>
          <note>
            Min fråga till statsrådet är: Hur arbetar regeringen med att
            motverka mäns våld mot kvinnor?
          </note>
          <note type="speaker">
            Anf. 79 Statsrådet ANDERS YGEMAN (S):
          </note>
          <note>
            Herr talman! T ack, Sanne Eriksson, för frågan!
          </note>
          <note>
            Jag skulle vilja säga att detta är ett område där samhället under
            en lång rad år har misslyckats. Det är precis som Sanne Eriksson
            beskriver. Det har varit en väldigt jämn utveckling där vi inte
            har lyckats pressa tillbaka mäns våld mot kvinnor. Det har varit
            en liten nedgång nu.
          </note>
          <note>
            Vi kommer efter sommaren att presentera en samlad handlingsplan,
            konkreta åtgärdsförslag och lagändringar. Jag har också bjudit
            in både oppositions- och majoritetsföreträdare för de olika kvinnoförbunden
            till Almedalen för att kunna diskutera vilka åtgärder vi ska gå
            vidare med för att pressa tillbaka mäns våld mot kvinnor.
          </note>
          <note type="speaker">
            Anf. 80 SANNE ERIKSSON (S):
          </note>
          <note>
            Herr talman! Tac k, inrikesministern, för svaret!
          </note>
          <note>
            Vi har den senaste tiden kunnat läsa väldigt mycket om fallet
            med 41 ‑ åriga Lotta, som misshandlades till döds av en man som
            hon tidigare hade haft en kortvarig relation med. Lotta vågade
            enligt uppgifter av rädsla för mannen inte medverka i utredningen,
            och därför lades fallet ned en kort tid före hennes död.
          </note>
          <note>
            Vad kan regeringen göra för att fler kvinnor ska våga anmäla
            och medverka i rättegång mot de män som har misshandlat dem?
          </note>
          <note type="speaker">
            Anf. 81 Statsrådet ANDERS YGEMAN (S):
          </note>
          <note>
            Herr talman! Tack för frågan, Sanne!
          </note>
          <note>
            Den enskilt viktigaste åtgärden för att stötta misshandlade kvinnor
            är att de ska få tillgång till målsägarbiträde. Vi ser att betydligt
            fler anmälningar leder till fällande domar när man får stöttning
            från ett målsägarbiträde.
          </note>
          <note>
            Denna och andra åtgärder måste vi vidta för att öka tryggheten
            för kvinnor i Sverige.
          </note>
          <note>
            Arbetsmarknaden för utrikes födda
          </note>
          <note type="speaker">
            Anf. 82 SVEN-OLOF SÄLLSTRÖM (SD):
          </note>
          <note>
            Herr talman! Min fråga går till utbildningsminister Gustav Fridolin.
          </note>
          <note>
            Regeringen slår sig gärna för bröstet när det gäller sysselsättningen
            och arbetslösheten. En granskning som DN publicerade för några
            dagar sedan visar att antalet kommuner där arbetslösheten för
            utrikes födda är högre än 30 procent har ökat från 33 kommuner
            2011 till 108 kommuner i år. I 108 kommuner är arbetslösheten
            alltså högre än 30 procent för utrikes födda. I tolv kommuner
            är arbetslösheten för utrikes födda över 50 procent. Samtidigt
            har vi ca 150 000 asylsökande i mottagningssystemet. De syns fortfarande
            inte i den statistiken.
          </note>
          <note>
            Vad avser regeringen att göra för att fler utrikes födda ska
            kunna gå till ett riktigt, ej kraftigt skattesubventionerat, jobb
            och i stället bidra till vår gemensamma välfärd?
          </note>
          <note type="speaker">
            Anf. 83 Utbildningsminister GUSTAV FRIDOLIN (MP):
          </note>
          <note>
            Herr talman! Jag vill tacka för frågan.
          </note>
          <note>
            De två viktigaste åtgärderna för att säkerställa att man som
            nyanländ snabbt kan få göra det man vill, nämligen vara med och
            bidra i sitt nya land, är dels utbildningsmöjligheter för den
            som behöver komplettera eller validera sin utbildning, dels att
            det finns fler enkla jobb för den som inte har med sig en god
            utbildning. Det handlar om jobb som man kan ta innan man behärskar
            det svenska språket. Vi gör insatser för båda de delarna.
          </note>
          <note>
            Sysselsättningsgraden bland utrikes födda kvinnor ökar nu ganska
            kraftigt, och bland män ligger den stilla. Det går alltså åt rätt
            håll, även om det går alldeles för sakta.
          </note>
          <note>
            Det är intressant att det pekas på kommunerna. Jag tror nämligen
            att en viktig del i detta är att säkerställa att vi har ett jämnare
            ansvarstagande för mottagande av nyanlända över hela Sverige,
            att alla kommuner är med och gör jobbet. Mig veterligen är just
            det en insats som Sverigedemokraterna är ganska ensamma om att
            gå emot.
          </note>
          <note type="speaker">
            Anf. 84 SVEN-OLOF SÄLLSTRÖM (SD):
          </note>
          <note>
            Herr talman! Ett uppmärksammat problem är, precis som utbildningsministern
            nämner, den låga utbildningsnivån bland asylsökande.
          </note>
          <note>
            I Sverige hade vi 2009 en läkartäthet på en läkare på 277 invånare.
            Bland de asylsökande som kom 2014 och 2015 skulle vi behöva 880
            läkare för att kunna hålla den läkartätheten.
          </note>
          <note>
            I etableringsuppdraget i maj 2015 ingick endast 41 personer med
            adekvat läkarutbildning till exempel.
          </note>
          <note>
            Hur avser regeringen att, mot den bakgrunden, klara kompetensförsörjningen
            i svensk sjukvård?
          </note>
          <note type="speaker">
            Anf. 85 Utbildningsminister GUSTAV FRIDOLIN (MP):
          </note>
          <note>
            Herr talman! När det gäller samtliga välfärdsarbeten – läkare
            men även skolpersonal, socialsekreterare och välfärden i stort
            – har vi stora rekryteringsproblem i Sverige. Vi har prioriterat
            ned de yrken som är viktigast för att vårt samhälle ska fungera,
            i fråga om lön och arbetsmiljö. Det är precis det den här regeringen
            försöker vända.
          </note>
          <note>
            Vi vill förbättra arbetsmiljön i vården, förbättra arbetsmiljön
            i skolan och höja lärares löner. Och nu ser vi att det börjar
            få effekt på en rad områden.
          </note>
          <note>
            Schengens informationssystem och arbetet mot terrorism
          </note>
          <note type="speaker">
            Anf. 86 ROGER HADDAD (L):
          </note>
          <note>
            Herr talman! Min fråga går till inrikesminister Anders Ygeman.
          </note>
          <note>
            Sverige är ett av de länder som har störst problem med rekrytering
            till Islamiska staten. Vi har också stora problem med IS-återvändare.
            Det ställer krav på bättre beredskap. I samband med Brysselattentatet
            fanns det tyvärr enskilda svenska medborgare eller personer som
            vistades i Sverige som hade kopplingar till attentatet.
          </note>
          <note>
            Vi behöver också förstärka beredskapen i fråga om flyktingmigrationsströmmarna.
          </note>
          <note>
            Nu berättar medierna om ett annat fall som förstärker behovet
            av bättre kapacitet. Det handlar om en individ som kom från Bosnien
            och som har ansökt om asyl i Malmö. Det visar att Schengens informationssystem,
            den så kallade spärrlistan, uppenbarligen inte fungerar. Den här
            personen, som tidigare har nekats inträde, befinner sig, trots
            listan, i Sverige.
          </note>
          <note>
            Vad tänker regeringen göra åt detta?
          </note>
          <note type="speaker">
            Anf. 87 Statsrådet ANDERS YGEMAN (S):
          </note>
          <note>
            Herr talman! Jag måste vara försiktig med att uttala mig om enskilda
            fall. Det har inte minst konstitutionsutskottets granskning visat.
          </note>
          <note>
            Men när det gäller Schengens informationssystem visar detta tvärtom
            att systemet fungerar. Personen var spärrad i Schengens informationssystem,
            SIS II, och blev nekad inresa i Sverige. Han valde då att söka
            asyl. Enligt den lagstiftning som Roger Haddad med flera har varit
            med och tagit fram prövas hans asylansökan. Men han hålls under
            den perioden inlåst. Och om det inte finns skälig grund för asyl
            kommer han att utvisas till det land han kom ifrån.
          </note>
          <note type="speaker">
            Anf. 88 ROGER HADDAD (L):
          </note>
          <note>
            Herr talman! Tack, inrikesministern!
          </note>
          <note>
            Det här är en av flera incidenter inom terroristpaketet. Jag
            hävdar att även om spärrlistan fungerar så fungerar inte tillämpningen
            i verkligheten i Sverige. Den här personen har inte bara rest
            in; han har också ansökt om asyl.
          </note>
          <note>
            Jag tycker att asyl ska vara till för dem som söker skydd och
            inte för att vi ska vara en fristad för terrorister.
          </note>
          <note>
            När andra länder har avvisat den här personen har han alltså
            rest in i Sverige. Vad tänker Ygeman göra åt det här?
          </note>
          <note type="speaker">
            Anf. 89 Statsrådet ANDERS YGEMAN (S):
          </note>
          <note>
            Herr talman! Roger Haddad är felunderrättad. Den här personen
            har nekats inresa i Sverige. Då sökte han asyl. Det är en rätt
            som en enig riksdag och all internationell lagstiftning ger den
            här personen. I avvaktan på att hans asylskäl prövas hålls den
            här personen inlåst.
          </note>
          <note>
            Det är ingen skillnad mot hur det har varit förut. Finns det
            inga asylskäl kommer han naturligtvis att utvisas.
          </note>
          <note>
            Åtgärder för att minska vårdköerna
          </note>
          <note type="speaker">
            Anf. 90 LOTTA FINSTORP (M):
          </note>
          <note>
            Herr talman! Jag har en fråga till statsrådet Gabriel Wikström.
          </note>
          <note>
            Alltför många sjukskrivna vittnar om svårigheter med att inom
            rimlig tid få träffa läkare, få vård och behandling och därmed
            kunna återgå till studier och arbete. De gigantiska vårdköerna
            är ett akut problem och pressar redan pressad vårdpersonal men
            självklart också de väntande patienterna.
          </note>
          <note>
            Regeringen har tagit bort den så kallade kömiljarden. Det var
            en incitamentstyrd och framgångsrik reform som alliansregeringen
            införde. Den professionsmiljard som nuvarande regering har infört
            är medel utan någon som helst motprestation.
          </note>
          <note>
            Vi ser massuppsägningar bland förtvivl ad vårdpersonal, inte
            minst i S ‑ styrda Sörmland. De växande vårdköerna i landet sammanfaller
            med borttagandet av kömiljarden.
          </note>
          <note>
            Min fråga till ministern är därför: Vilka åtgärder vidtar ministern
            för att bota det krisande Vårdsverige?
          </note>
          <note type="speaker">
            Anf. 91 Statsrådet GABRIEL WIKSTRÖM (S):
          </note>
          <note>
            Herr talman! Den kömiljard som Lotta Finstorp med flera ofta
            omhuldar tog Alliansen bort i sin egen budget inför 2015. Det
            tyder väl på att man gjorde samma analys som regeringen, det vill
            säga att den inte längre fungerade som ett incitament för att
            minska köerna. Vi såg en ökning av köerna redan under kömiljardens
            tid.
          </note>
          <note>
            Om man vill angripa den här problematiken måste man angripa grund
            ­ orsakerna. En av dem är bland annat det som Lotta Finstorp pekar
            på, kom ­ petensförsörjningen inom hälso- och sjukvården. För
            att komma till rätta med kompetensförsörjningen har jag, tillsammans
            med parterna på arbets ­ marknaden och ett antal andra aktörer,
            bland annat universitet och högsko ­ lor, under året ägnat mig
            åt att tematiskt gå igenom vilka delar vi behöver förbättra –
            gemensamt eller var och en för sig.
          </note>
          <note>
            Professionsmiljarden har också kommit till för att hjälpa till
            att lösa kompetensförsörjningen som sådan.
          </note>
          <note type="speaker">
            Anf. 92 LOTTA FINSTORP (M):
          </note>
          <note>
            Herr talman! De långa sjukskrivningarna leder inte sällan till
            passivitet och kan dessutom försämra hälsan för patienterna i
            de långa vårdköerna.
          </note>
          <note>
            I Socialförsäkringsutredningens slutbetänkande Mer trygghet och
            bätt ­ re försäkring föreslås en ändring i hälso- och sjukvårdslagen
            som förtydligar uppdraget för hälso- och sjukvården, med fokus
            på samverkan för att så snart som möjligt få patienter att återgå
            till arbete.
          </note>
          <note>
            Vad anser ministern om detta förslag?
          </note>
          <note type="speaker">
            Anf. 93 Statsrådet GABRIEL WIKSTRÖM (S):
          </note>
          <note>
            Herr talman! De insatser som vi nu gör på området är bra. Vi
            kan inte minst se ökad samverkan mellan Försäkringskassan å ena
            sidan och hälso-och sjukvården å andra sidan. Ur ett rent hälso-
            och sjukvårdsperspektiv behöver vi dock göra mer för att korta
            kötiderna.
          </note>
          <note>
            Jag vill särskilt framhålla regeringens cancersatsning, som går
            ut på att korta väntetiderna i cancervården men också på att öka
            jämlikheten över landet. Det är en metodik som vi säkert kan använda
            på fler områden inom hälso- och sjukvården.
          </note>
          <note>
            Idrotten som integrationsmedel
          </note>
          <note type="speaker">
            Anf. 94 ANNA WALLENTHEIM (S):
          </note>
          <note>
            Herr talman! Jag har en fråga till statsrådet Gabriel Wikström.
          </note>
          <note>
            Jag får ofta frågan: Varför jobbar du med kultur- och idrottspolitik?
            Svaret har alltid varit ganska enkelt. För mig är kultur och idrott
            något som förenar människor. Det skapar mötesplatser och lär oss
            att samarbeta. Det lär också folk att alla – oavsett vem jag är,
            var jag kommer ifrån och vilken bakgrund jag har – har samma rätt
            att delta i kulturens och idrottens fantastiska värld.
          </note>
          <note>
            Idrotten har dessutom en fantastisk möjlighet att verka för en
            ökad integration, och detta är också något som regeringen har
            tagit fasta på och avsatt pengar till. Men flyktingsituationen
            har nu gått in i en ny fas där våra utmaningar ser annorlunda
            ut än i höstas.
          </note>
          <note>
            Min fråga är därför: Hur lever idrottsrörelsen upp till våra
            förväntning ­ ar med de nya utmaningar som vi står inför, inte
            minst med tanke på det ekonomiska stöd som den får?
          </note>
          <note type="speaker">
            Anf. 95 Statsrådet GABRIEL WIKSTRÖM (S):
          </note>
          <note>
            Herr talman! Det är precis som Anna Wallentheim säger, att svensk
            idrottsrörelse kan betyda v äldigt mycket för integrationen. D
            en har också gjort det, inte minst under den svåra tid som vi
            delvis har bakom oss.
          </note>
          <note>
            Regeringen har naturligtvis i samråd med idrottsrörelsen sett
            det här och velat bidra på så sätt att man ger ett årligt anslag
            om 64 miljoner kronor vid sidan av ungefär 133 miljoner i generella
            anslagsökningar till svensk idrott. Dessa pengar går till att
            bygga starkare föreningar för att de ska kunna bidra till att
            nyanlända ska få vettiga fritidsaktiviteter och också en första
            fot in i det svenska samhället.
          </note>
          <note>
            Idrottsrörelsen har under den här perioden byggt upp en struktur
            runt om i hela Sverige. Den lämpar sig väl för nästa fas som man
            nu går in i. Det handlar om att inte bara jobba med nyanlända,
            utan också med människor som har fått uppehållstillstånd i Sverige
            och behöver komma in i det svenska samhället.
          </note>
          <note type="speaker">
            Anf. 96 ANNA WALLENTHEIM (S):
          </note>
          <note>
            Herr talman! Jag vill börja med att tacka statsrådet för svaret.
            Jag är väldigt glad över att regeringen följer upp dessa frågor.
          </note>
          <note>
            Men utöver möjligheten att verka för en bra integration har idrotten,
            som sagt, en oerhörd potential att lyfta viktiga frågor. Idrotten
            kan lära deltagare, ledare, föräldrar och åskådare att vi bor
            i ett land där man har rätt att vara vem man vill och älska den
            man vill.
          </note>
          <note>
            Med tanke på de hemska dåden i Orlando vill jag fråga: Hur ser
            statsrådet på att ge idrottsrörelsen och föreningar möjlighet
            att jobba för och öka förståelsen för hbtq-frågorna?
          </note>
          <note type="speaker">
            Anf. 97 Statsrådet GABRIEL WIKSTRÖM (S):
          </note>
          <note>
            Herr talman! Hbtq-frågorna har ju uppmärksammats i idrottssammanhang.
            Man har visat att idrotten inte alltid har varit på tårna. Detta
            har svensk idrottsrörelse tagit på stort allvar. Vi har sett flera
            vällovliga arbeten runt om i landet, inte minst till exempel hockeyn
            i Kiruna. Men vi kan också se att Riksidrottsförbundet nu tar
            ett större grepp kring frågan för att mer systematiskt och tvärs
            över all idrottsrörelse bidra till att den välkomnar också hbtq-personer.
          </note>
          <note>
            Tillgången till it-utrustning i lärarutbildningen
          </note>
          <note type="speaker">
            Anf. 98 MICHAEL SVENSSON (M):
          </note>
          <note>
            Herr talman! Herr utbildningsminister! Det finns många ljusglimtar
            i svensk skola, men det finns också några svarta fläckar. Inte
            minst haltar digitaliseringen. Den leder inte till rätt resultat.
            Men det svarta hålet är lärarutbildningen i Sverige.
          </note>
          <note>
            Det finns i princip inga datorer. Lärarutbildarna kan inte lära
            ut hur man med hjälp av datorer vässar sin metodik och dida k
            tik i klasserna.
          </note>
          <note>
            Jag har besökt ganska många lärarutbildningar i Sverige, och
            det gapar tomt i de rum där datorerna borde ha stått.
          </note>
          <note>
            Har regeringen någon plan för detta?
          </note>
          <note type="speaker">
            Anf. 99 Utbildningsminister GUSTAV FRIDOLIN (MP):
          </note>
          <note>
            Herr talman! Tack så jättemycket för frågan, Michael Svensson!
          </note>
          <note>
            Det brukar ju inte ingå i min arbetsbeskrivning att berömma den
            förra regeringen, men en av de saker som landade väl under den
            förra regeringen var reformen av lärarutbildningen. Det finns
            mycket kvar att göra, inte minst när det gäller möjligheten att
            växla spår, att bredda sin behörighet och att kunna utgå från
            andra än de fasta kombinationerna.
          </note>
          <note>
            Sedan kommer ju den utmaning som Michael Svensson pekade på här,
            nämligen det som handlar om att på riktigt vara förberedd för
            den verklighet som man möter i klassrummet. Svenska - som - andraspråk
            - behörighet är en del, specialpedagogik är en del och digitalisering
            är en del.
          </note>
          <note>
            Nu har vi fått förslag et till it-strategi från Skolverket. Jag
            tänker säkerställa att det kan komma in synpunkter på det innan
            regeringen fattar sitt slutgiltiga beslut. Jag är ganska övertygad
            om att en av de synpunkterna kommer att kopplas till just lärarutbildningen.
          </note>
          <note type="speaker">
            Anf. 100 MICHAEL SVENSSON (M):
          </note>
          <note>
            Herr talman! Tack för svaret! Nu har vi ju en autonomi för högskolor
            och universitet i Sverige. Min fråga blir då snarast: Hur vill
            utbildningsministern angripa detta problem? Jag menar att det
            brådskar. Det borde kanske ha gjorts även tidigare. Men en nyckel
            är ju att lärarna förmår att lära ut. Här ingår också naturligtvis
            att det skulle behövas en kompetenshöjning för de redan befintliga
            lärarna.
          </note>
          <note type="speaker">
            Anf. 101 Utbildningsminister GUSTAV FRIDOLIN (MP):
          </note>
          <note>
            Herr talman! Det senare finns ju med i it-strategin när det gäller
            förslaget om kompetensutveckling.
          </note>
          <note>
            Problemet med lärarutbildningen är kombinationen av autonomi
            som vi i princip alla försvarar och en väldigt detaljerad examensbeskrivning.
            Den gör att man på lärosätena sällan investerar i det som inte
            finns med och det som man längs resan upptäcker verkligen behövs.
          </note>
          <note>
            Nu är min kollega Helene Hellmark Knutsson tillsammans med lärosätena
            ute och pratar med företrädare i regionerna.
          </note>
          <note>
            Psykisk ohälsa bland unga
          </note>
          <note type="speaker">
            Anf. 102 YASMINE LARSSON (S):
          </note>
          <note>
            Herr talman! Jag vill ställa min fråga till statsrådet Wikström.
            Ungas psykiska ohälsa är en av vår tids allra största utmaningar.
            Omkring var femte ung person drabbas någon gång av ångest eller
            av andra symtom. Ytterst skapar detta ett enormt individuellt
            lidande, men det är också en stor utmaning för vårt samhälle.
          </note>
          <note>
            En ung person med psykisk ohälsa har sämre chanser att klara
            sina studier, vilket naturligtvis också leder till sämre chanser
            att få jobb.
          </note>
          <note>
            Tidig upptäckt och snabba insatser är alldeles avgörande för
            att man ska kunna möta upp dessa personer. Min fråga till statsrådet
            är därför: Vilka åtgärder har regeringen vidtagit för att förbättra
            situationen för unga med psykisk ohälsa?
          </note>
          <note type="speaker">
            Anf. 103 Statsrådet GABRIEL WIKSTRÖM (S):
          </note>
          <note>
            Herr talman! Det är ju en väldigt angelägen fråga som Yasmine
            Larsson ställer. Vi ser hur den psykiska ohälsan ökar och kryper
            längre ned i åldrarna. Därför har regeringen gjort ett omtag på
            området psykisk ohälsa. Det innebär bland annat att vi satsar
            nära en halv miljard kronor per år på ungas psykiska ohälsa.
          </note>
          <note>
            Nu behöver vi bygga upp just det som Yasmine Larsson efterfrågar,
            nämligen möjligheten att tidigt möta inte minst unga flickor som
            mår dåligt. Dessa strukturer saknas på många håll.
          </note>
          <note>
            Därför har vi gett extra pengar till landets ungdomsmottagningar
            för att de bättre ska kunna jobba med den här problematiken. Vi
            har satsat pengar på elevhälsan för att den redan i skolan ska
            kunna möta barn och unga som mår dåligt. Vi har också satsat på
            kommunernas arbete och vården i stort.
          </note>
          <note>
            Sammantaget innebär detta att vi kan arbeta mer preventivt och
            satsa mer förebyggande.
          </note>
          <note type="speaker">
            Anf. 104 YASMINE LARSSON (S):
          </note>
          <note>
            Herr talman! Tack för svaret! Arbetet med att förebygga och möta
            psykisk ohälsa bland unga är ju ett ansvar som vi är många som
            delar. Det handlar dels om insatser på nationell nivå, dels om
            insatser på kommunal nivå och på landstingsnivå. Också frivilligorganisationerna
            gör här en enormt viktig insats.
          </note>
          <note>
            Hur arbetar regeringen för att stärka frivilligorganisationernas
            möjligheter att utveckla arbetet kring unga med psykisk ohälsa?
          </note>
          <note type="speaker">
            Anf. 105 Statsrådet GABRIEL WIKSTRÖM (S):
          </note>
          <note>
            Herr talman! Frivilligorganisationerna är, som sagt, väldigt
            viktiga i det här arbetet. Genom en mer stabil struktur där vi
            har stärkt primärvården, ungdomsmottagningar och elevhälsan i
            skolan kan vi också bidra till att kunskapen om hur man jobbar
            med psykisk ohälsa sprids ut och kommer närmare inte minst frivilligorganisationer
            som därmed kan få både verktyg och kompetens för att jobba med
            unga och unga s psykisk a ohälsa.
          </note>
          <note>
            Kriterier för att högskolor ska få bli universitet
          </note>
          <note type="speaker">
            Anf. 106 BETTY MALMBERG (M):
          </note>
          <note>
            Herr talman! Jag vill inleda med att gratulera Malmö högskola
            till att i dag ha fått besked om att man också får benämna sig
            universitet. Detta är unikt. Inga sådana utnämningar har skett
            sedan 2010, och innan dess fanns det faktiskt en väntetid på sex
            år då regeringar av olika valör inte beviljade högskolor att kalla
            sig universitet.
          </note>
          <note>
            Jag vet att det är flera högskolor som knackar på dörre n för
            att få denna möjlighet. F ör att andra lärosäten ska veta om vad
            som faktiskt gäller vill jag fråga ministern: Vilka utbildnings-
            och forskningspolitiska skäl finns det?
          </note>
          <note type="speaker">
            Anf. 107 Utbildningsminister GUSTAV FRIDOLIN (MP):
          </note>
          <note>
            Herr talman! Det är glädjande, tycker jag, att vi som regering
            och Helene Hellmark Knutsson som ansvarigt statsråd har kunnat
            meddela att ansökan från Malmö högskola ska behandlas på ett sådant
            sätt att vi kommer att kunna påbörja den process som krävs för
            att Malmö högskola ska kunna bli ett universitet.
          </note>
          <note>
            Det påpekas tydligt att Malmö högskola skiljer sig från övriga
            högskolor: Den är störst, och den har fler forskningsmiljöer och
            examensmöjligheter än, tror jag, alla andra högskolor – i vart
            fall fler än flera av de mindre och nyare universiteten. Den har
            också en prioritet som kommer att kännas igen i den forskningsproposition
            som kommer.
          </note>
          <note type="speaker">
            Anf. 108 BETTY MALMBERG (M):
          </note>
          <note>
            Herr talman! Tack, utbildningsministern, för svaret! Det man
            ändå kan undra över är att det också kommer att innebära att nya
            resurser måste landa på Malmö högskola, eller det framtida Malmö
            universitet. Därför är det ändå väsentligt att även andra lärosäten
            får veta, kanske mer detaljerat än vad utbildningsministern nu
            sagt, på vilka grunder man har möjlighet att få en ny chans.
          </note>
          <note type="speaker">
            Anf. 109 Utbildningsminister GUSTAV FRIDOLIN (MP):
          </note>
          <note>
            Herr talman! Det kommer givetvis att redovisas noggrant i den
            forskningsproposition som kommer. Men vi pekar nu på ett antal
            saker som handlar om bredden och storleken på Malmö högskola,
            om examensmöjligheterna där och om att man lyckas väl med en del
            av de prioriteringar vi här har gemensamt.
          </note>
          <note>
            Jag tror till exempel att 70 procent av studenterna på Malmö
            högskola är förstagångsakademiker, som man uttrycker det. Det
            är en prioritering som jag tror att vi delar – att vi vill bryta
            den sociala snedrekryteringen till högskole- och universitetsvärlden.
            Här finns alltså ett antal prioriteringar som vi är tydliga med
            och kommer att vara tydliga med i forskningspropositionen.
          </note>
          <note>
            Effekterna av pensionsavgångar inom trafikpolisen
          </note>
          <note type="speaker">
            Anf. 110 MONICA GREEN (S):
          </note>
          <note>
            Herr talman! Mina två frågor går till Anders Ygeman. Jag hoppas
            hinna ställa båda frågorna. Den första gäller trafikpoliser, varav
            många nu står i begrepp att gå i pension. Vi har också problemet
            med olaglig inrikestrafik, vilket drabbar de seriösa åkarna som
            inte kan konkurrera på lika villkor. Det är också ett stort problem
            för trafiksäkerheten och därför att människor utnyttjas på slavliknande
            villkor.
          </note>
          <note>
            Det regeringen redan har gjort har ju gett viss effekt: möjlighet
            till klampning och låsning av ekipage, höjda sanktionsavgifter
            och så vidare. Men det finns ändå en oro i och med att så många
            trafikpoliser nu går i pension. Vad tänker ministern göra åt det?
          </note>
          <note type="speaker">
            Anf. 111 Statsrådet ANDERS YGEMAN (S):
          </note>
          <note>
            Herr talman! Jag uppfattade bara en fråga, ska sägas.
          </note>
          <note>
            Det stämmer att vi har en åldrande trafikpoliskår. När det gäller
            den tunga trafiken är det därför glädjande att man nu nyanställer
            bilinspektörer i sex av sju polisregioner. Detta är en yrkesgrupp
            som är specialiserad på att utföra just den kontroll av tunga
            ekipage som Monica Green efterfrågar.
          </note>
          <note>
            Vi har också nått stor framgång med klampningslagen, kraftfulla
            sank ­ tionsavgifter och möjligheten att klampa fordon till dess
            att sanktionsavgiften är betald.
          </note>
          <note type="speaker">
            Anf. 112 MONICA GREEN (S):
          </note>
          <note>
            Herr talman! Ett annat problem där är ju alkoholen. Det finns
            numera väldigt många som lever i sina bilar, och då är det mer
            normalt att man faktiskt också dricker alkohol. Detta är svårare
            att komma åt om det inte finns möjlighet att göra kontroller längs
            vägarna i landet. Ett tungt fordon som väger 40 ton kan ju ställa
            till oerhört mycket med en full chaufför.
          </note>
          <note type="speaker">
            Anf. 113 Statsrådet ANDERS YGEMAN (S):
          </note>
          <note>
            Herr talman! Jag uppfattar nog fortfarande ingen fråga, men jag
            kan ändå försöka svara på en tänkt fråga.
          </note>
          <note>
            En väldigt viktig sak vi gör för att minska problemet med alkoholpåverkade
            förare på vägarna är att vi nu inför alkobommar i några av våra
            största hamnar. På det sättet hindrar vi dem från att över huvud
            taget komma ut på vägen, och jag tror att det kommer att vara
            en kraftfull åtgärd för att öka regelefterlevnaden på våra vägar.
          </note>
          <note>
            Statsministerns uttalande om börsnotering av skolföretag
          </note>
          <note type="speaker">
            Anf. 114 ERIK BENGTZBOE (M):
          </note>
          <note>
            Herr talman! Jag har en fråga till statsrådet Fridolin.
          </note>
          <note>
            Häromveckan valde statsministern att beskriva en av Sveriges
            populäraste skolor med påståendet att man nu säljer sina elever.
            Min fråga till ansvarigt statsråd är om statsministerns trumpna
            uttalande är någonting som stöds av det ansvariga statsrådet och
            den övriga regeringen.
          </note>
          <note type="speaker">
            Anf. 115 Utbildningsminister GUSTAV FRIDOLIN (MP):
          </note>
          <note>
            Herr talman! Jag tycker att det var bra att statsministern i
            partiledardebatten problematiserade det faktum att delar av svensk
            skola har blivit en spekulationsmarknad. Jag tror att det är farligt
            om spekulation ska börja påverka pedagogiska vägval, och det är
            risken i förlängningen, oavsett om det är riskkapitalister som
            driver på – detta minns jag alldeles tydligt att föregående regering,
            inte minst dåvarande finansminister Anders Borg, var väldigt noga
            med att man inte ville ha – eller om det är den kortsiktiga spekulationen
            på börsen som ska styra vägvalen i svensk skola. Därför tror jag
            att det var bra att statsministern problematiserade detta och
            pekade på att vår lösning framåt är att helt enkelt kräva av dem
            som får förtroendet att driva vårt – förlåt, Gabriel – finaste
            välfärdsuppdrag, nämligen att ge våra barn en god utbildning,
            att de lovar att de pengar som kommer från skattebetalarna kommer
            eleverna till del.
          </note>
          <note type="speaker">
            Anf. 116 ERIK BENGTZBOE (M):
          </note>
          <note>
            Herr talman! Jag noterar att statsrådet inte riktigt vill svara
            på min fråga. Är Löfvens uttalande om att 60 000 barn i Sverige
            är till salu någonting som stöds av det ansvariga statsrådet?
          </note>
          <note>
            Beträffande spekulation kan jag säga att de miljoner väljare
            som rösta ­ de fram den rödgröna regeringen nog har stått för
            den största spekulatio ­ nen.
          </note>
          <note type="speaker">
            Anf. 117 Utbildningsminister GUSTAV FRIDOLIN (MP):
          </note>
          <note>
            Herr talman! Jag tror att det där var tänkt att vara roligt,
            men jag hängde inte riktigt med. Du får förklara sedan, Erik.
          </note>
          <note>
            Börsen är en marknad för spekulation. Det är helt korrekt. Börsen
            är till för att man ska kunna få in snabbt kapital i verksamheter,
            satsa pengar och förränta dem snabbt, och vad jag förstod var
            det precis den typen av snabba klipp som gjordes vid börsintroduktionen.
            Jag är bara osäker på om den typen av drivkrafter ska styra de
            pedagogiska vägval som görs i svensk skola. Jag är orolig för
            effekten av det.
          </note>
          <note>
            Utökad undervisningstid i skolan
          </note>
          <note type="speaker">
            Anf. 118 IDA DROUGGE (M):
          </note>
          <note>
            Herr talman! Jag vill också ställa min fråga till statsrådet
            Gustav Fridolin.
          </note>
          <note>
            Svensk skola ligger efter. Det gör tyvärr också att våra elever
            ligger efter och inte når tillräckligt långt. Vi är många som
            är engagerade i detta. Men det krävs inte bara engagemang utan
            också konkreta förslag som fungerar. Vi i Moderaterna har prioriterat
            en rad sådana, framför allt ett förslag om mer undervisningstid.
            Med det förslaget kan varje elev få en timme mer med sin lärare
            varje dag.
          </note>
          <note>
            Min tydliga ja-eller-nej-fråga till statsrådet är: Vill han att
            svenska elever ska få en timme mer undervisning per dag eller
            inte?
          </note>
          <note type="speaker">
            Anf. 119 Utbildningsminister GUSTAV FRIDOLIN (MP):
          </note>
          <note>
            Herr talman! Nej, inte inom överskådlig tid. Den enkla anledningen
            är lärarbristen, som också var det ämne en moderat inledde frågestunden
            med. Jag är inte alls säker på att kvaliteten på utbildningen
            blir bättre av att samma lärare ska behöva undervisa mer och därigenom
            få mindre tid på sig att förbereda, skapa kvalitet i sin undervisning
            och ta det där samtalet med en elev vid sidan av.
          </note>
          <note>
            Det är bra att vi diskuterar undervisningstid. Vi är överens
            om att utöka undervisningstiden i matematik. En sådan proposition
            ligger på riksdagens bord. Men ökad undervisningstid i sig är
            inte det enda botemedlet för att säkerställa att alla elever når
            målen. Man kanske ska fokusera mer på de elever som behöver hjälp
            mest, och det är därför vi bygger ut läxhjälp och sommarskola.
            Nu när eleverna har gått på sommarlov är det faktiskt fler elever
            än någonsin tidigare i Sverige som får möjlighet att läsa in behörigheten
            på sommaren, eftersom vi har förbättrat och utökat statsbidragen
            för detta.
          </note>
          <note>
            Regeringens livsmedelsstrategi
          </note>
          <note type="speaker">
            Anf. 120 MAGNUS OSCARSSON (KD):
          </note>
          <note>
            Herr talman! Jag har en fråga till statsrådet Fridolin.
          </note>
          <note>
            Under lång tid har regeringen lovat en livsmedelsstrategi för
            Sverige. Runt om i landet hoppas man mycket på denna livsmedelsstrategi.
            Förväntningarna är högt ställda. Det finns dock ett bekymmer:
            Vi har bara hört om den. Vi har ännu inte sett den. Först skulle
            den vara färdig under mars månad. Sedan skulle den vara färdig
            i början av juni.
          </note>
          <note>
            Man kan fråga sig: Vad är bekymret? Finns det bekymmer i regeringen
            som gör att ni inte får ihop det sista?
          </note>
          <note>
            Kommer livsmedelsstrategin att vara färdig innan riksdagen gör
            sommaruppehåll?
          </note>
          <note type="speaker">
            Anf. 121 Utbildningsminister GUSTAV FRIDOLIN (MP):
          </note>
          <note>
            Herr talman! Jag älskar när regeringspolitik är efterlängtad!
          </note>
          <note>
            Det kommer att komma fram en mycket bra livsmedelsstrategi av
            de processer som pågår och den djupa konsultation som sker med
            alla dem som är med och driver den svenska livsmedelsbranschen.
            Strategin kommer att svara på många av de viktiga utmaningar som
            finns.
          </note>
          <note>
            Det är sant att man har väntat länge på detta. Vi var många som
            väntade under åtta regeringsår med Alliansen. Det var många som
            under de åren krävde att vi skulle få en livsmedelsstrategi och
            väntade månad efter månad, år efter år. Det blev åtta år utan
            att det kom en livsmedelsstrategi.
          </note>
          <note>
            Att det nu har dröjt någon månad längre jämfört med den ursprungliga
            tidsplanen må vara hänt, om strategin när den väl kommer verkligen
            svarar på de utmaningar som finns. Däremot kommer jag inte att
            lägga fram en tidsplan här, utan den kommer ansvarigt statsråd
            Sven-Erik Bucht att presentera.
          </note>
          <note type="speaker">
            Anf. 122 TALMANNEN:
          </note>
          <note>
            Alla de 24 ledamöter som har velat ställa en fråga har fått göra
            det. Jag vill tacka deltagande ledamöter och statsråd för den
            här frågestunden , som nu är avslutad.
          </note>
          <note>
            § 7 (forts. från § 5) Miljöbalken och EU:s kemikalielagstiftning
            m.m. (forts. MJU18)
          </note>
          <note type="speaker">
            Anf. 123 JOHAN BÜSER (S):
          </note>
          <note>
            Herr talman! Jag vill börja med att yrka bifall till förslaget
            i betänkandet om miljöbalken och EU:s kemikalielagstiftning i
            sin helhet och avslag på samtliga motioner.
          </note>
          <note>
            Debatten vi har här i dag har med all tydlighet visat att det
            finns ett stort och brett engagemang i frågorna som rör kemikalier.
            Det är glädjande.
          </note>
          <note>
            Det som är grundläggande för regeringens kemikaliepolitik är
            inriktningen på de mål som riksdagen och regeringen har antagit
            och som ingår i det nationella miljömålssystemet. Det b estår
            av ett generationsmål, 16 miljökvalitetsmål och etappmål för olika
            områden. Miljökvalitetsmålet Giftfri miljö är och har varit en
            viktig utgångspunkt för den svenska kemikaliepolitiken och de
            ställningstaganden som Sverige har gjort inom EU och internationellt
            i övrigt.
          </note>
          <note>
            Herr talman! Vi lever i en värld full av kemikalier. Vissa av
            dem bidrar till en modern och bekväm vardag. Andra är farliga
            och kan skada hälsan och miljön. Kemikalier är något som angår
            oss alla, för vi människor kommer i kontakt med dem på olika sätt:
            genom maten vi äter, genom kläderna vi har på oss och genom hygienprodukter.
            Vi hörde tidigare hur ledamot Yngwe detaljerat beskrev sina morgonrutiner.
            Jag kommer inte att göra detsamma, men jag kan konstatera att
            det går lite fortare för mig och att jag använder något färre
            produkter, så jag kommer kanske inte i kontakt med lika många
            kemikalier.
          </note>
          <note>
            I Sverige ska man kunna känna sig trygg med vår egen och våra
            barns hälsa. Men att hantera kemikalier är trots det inte alltid
            riskfritt. Det vet vi, och en grupp som är särskilt utsatt för
            kemikalier är barnen. Vi vet att många leksaker innehåller olika
            typer av kemikalier, och vi har dokumenterat att handlarna kanske
            inte alltid har den koll som man skulle kunna önska när det gäller
            de här frågorna.
          </note>
          <note>
            Arbetsmiljöfrågorna är också någonting som vi tar på allvar.
            Här ingår investeringarna som regeringen har gjort i målet om
            en giftfri miljö. På så sätt skapar vi förutsättningar för en
            bättre hälsa med minskad förekomst av allergier och astma.
          </note>
          <note>
            Som konsument ska man inte behöva vara kemist för att klara ut
            inköpen på ett bra sätt. Det ska vara lätt att göra smarta och
            trygga val. Det som är bättre ska vara billigare. Och för det
            offentliga är det bra om vi har tydliga kemikaliekrav vid offentlig
            upphandling, vilket vi nu håller på att ta fram.
          </note>
          <note>
            Herr talman! Frågan om en hållbar hantering av kemikalier måste
            ingå i strategier och lösningar på global nivå som ska främja
            en hållbar utveck ­ ling. Ett långsiktigt hållbart kretsloppssamhälle
            förutsätter att farliga ämnen fasas ut från kretsloppen. För att
            åstadkomma giftfria och resurseffektiva kretslopp behövs en bättre
            samordning av avfalls-, kemikalie ‑ och produktlagstiftning inom
            EU.
          </note>
          <note>
            Det finns två principer som är viktiga för att uppnå en giftfri
            vardag och en giftfri miljö. Den första är att nya kemikalier
            inte används innan vi vet att de är ofarliga. Den andra är att
            göra det dyrare att använda farliga ämnen och förbjuda de allra
            farligaste. Det är utgångspunkten för reger ­ ingens politik.
          </note>
          <note>
            Arbetet med kemikalier är högt prioriterat för regeringen. Det
            nämndes i regeringsförklaringen. Några av de viktigaste prioriteringarna
            har vi redan varit inne på. Det handlar om de giftfria förskolorna
            och en skärpt kemikalielagstiftning, framför allt inom EU. Men
            vi ser också såklart en rad andra utmaningar. Några av dem har
            redan nämnts här i debatten. Det handlar om åtgärder mot plastskräp
            i haven, mikroplaster i kosmetika och hormonstörande ämnen i byggprodukter,
            brandskum och dricksvatten.
          </note>
          <note>
            Ekonomiska styrmedel har efterfrågats av partier på båda sidor
            om blockgränsen, och inför valet var vi dessutom flera partier,
            både till höger och till vänster, som efterfrågade en kemikalieskatt.
          </note>
          <note>
            Genom det förslag till kemikalieskatt som nu bereds från regeringens
            sida och börjar nå sin slutpunkt väntas vår kontakt med kemikalier
            som kan skada vår hälsa att minska. Den kemikalieskatten ska gynna
            de producenter och konsumenter som väljer bort farliga kemikalier.
            Ambitionen är att göra det dyrare för producenter som fortsätter
            att använda dåliga kemikalier i stället för att gå över till bättre
            alternativ. Det är ett av flera viktiga steg för framtiden.
          </note>
          <note>
            Herr talman! Sverige har varit och är ett föredöme när det gäller
            såväl nationell som internationell kemikaliepolitik. Som socialdemokratisk
            företrädare för riksdagens miljö- och jordbruksutskott tycker
            jag att det är glädjande att se det breda engagemang som finns
            här i kammaren bland nästan samtliga av riksdagens partier. Det
            engagemanget finns såväl i samarbetsregeringen som bland flera
            av oppositionens partier. Det är en bra utgångspunkt för framtiden.
          </note>
          <note>
            Handlingsplanen för en giftfri vardag och arbetet med den har
            under såväl den förra som den nuvarande regeringen varit en viktig
            del av den samlade strategin för att nå miljökvalitetsmålet Giftfri
            miljö. Arbetet med handlingsplanen har inte bara intensifierats
            under de senaste åren, utan vi har också sett till att Kemikalieinspektionen
            har fått resursförstärkningar. Det har resulterat i ett kraftfullt
            arbete med de här frågorna.
          </note>
          <note>
            Kemikaliereglerna är som vi vet och som tidigare har nämnts i
            stor utsträckning harmoniserade inom EU, men det finns exempel
            där Sverige har infört egna förbud som senare har förts vidare
            i form av en EU-reglering eller reglering på global nivå. Det
            är naturligtvis glädjande. Finns det fler sådana områden som vi
            kan identifiera är det klart att Sverige också där ska vara ett
            föregångsland.
          </note>
          <note>
            En viktig del i kemikaliearbetet är såklart att arbeta för att
            utveckla EU:s kemikalielagstiftning. Sverige tillhör glädjande
            nog den grupp av medlemsländer som har lämnat in flest försl ag
            till åtgärder mot just hälso ‑ och miljöfarliga kemiska ämnen.
            Men det finns en del utmaningar också framöver.
          </note>
          <note>
            I diskussionen om hormonstörande ämnen händer det saker precis
            just nu. Ledamot Yngwe talade förut om den tidigare borgerliga
            regeringen som väckte talan inför EU-domstolen för att man dröjde
            för länge med att ta fram kriterier för vad hormonstörande ämnen
            ska vara. I går fick vi meddelande om att EU-kommissionen till
            sist har presenterat ett förslag om de här kriterierna. Tyvärr
            är förslaget otillräckligt. Kemikalieinspektionen påpekade snabbt
            att kriterierna riskerar att bli svåra att använda just för målet
            att öka skyddet för hälsa och miljö.
          </note>
          <note>
            Det här är vi inte nöjda med. Vi träffade miljöminister Karolina
            Skog i morse, och hon berättade att hon redan på måndag kommer
            att kräva ett förtydligande. Även här kommer regeringen alltså
            att agera kraftfullt.
          </note>
          <note>
            Herr talman! Vi socialdemokrater formulerade en gång idén om
            det gröna folkhemmet. Politik handlar om att vilja och att prioritera,
            och när politik är som bäst används den också till att göra jorden
            till en bättre plats att leva på för nuvarande och kommande generationer.
            Tillsammans kan vi göra skillnad. Vi har visat det förut, och
            vi ska visa det igen – för framtiden och för våra barns skull.
          </note>
          <note>
            (Applåder)
          </note>
          <note type="speaker">
            Anf. 124 EMMA NOHRÉN (MP):
          </note>
          <note>
            Herr talman! Jag kan börja med att konstatera att jag inte har
            något mineralpuder på mig, men jag hoppas att ni ändå kan lyssna
            till vad jag säger.
          </note>
          <note>
            Vi är i dag samlade för att debattera miljöbalken, EU:s kemikalielagstiftning
            och de motioner från allmänna motionstiden som behandlar kemikalier
            och en giftfri vardag.
          </note>
          <note>
            Jag vill börja med att yrka bifall till förslaget i betänkandet
            och propositionen och avslag på samtliga motioner.
          </note>
          <note>
            Som vi hörde nyss av ledamot Johan Büser, och före frågestunden
            av övriga partier, är detta ett ämne som engagerar och där vi
            ofta har en ganska bred samsyn i utskottet. Och det är väl tur
            att sådant som en giftfri vardag och en giftfri förskola är någonting
            vi gemensamt vill jobba för, för motsatsen hade varit konstig.
            Det är inte så tilltalande att leva i en giftig vardag.
          </note>
          <note>
            Tyvärr är det vad det betyder när vi säger att vi vill ha en
            giftfri miljö. Många av de gifter vi har runt omkring oss har
            vi också introducerat själva, ofta som lösningar på andra problem.
            Många har kommit som en frälsning. Ta till exempel ett ämne som
            DDT, ett insektsgift som introducerades någon gång på 1940-talet.
            Upptäckaren, en schweizare vid namn Müller, fick till och med
            Nobelpriset för upptäckten – äntligen skulle det bli slut på insektsburna
            sjukdomar som malaria och tyfus! Man såg det som en frälsning.
          </note>
          <note>
            I dag vet vi dock att DDT var otroligt miljögiftigt och hade
            många baksidor, och det är sedan länge förbjudet att använda.
            Här i Sverige såg vi det framför allt när våra havsörnar höll
            på att utrotas därför att deras äggskal helt enkelt inte blev
            hållbara nog att klara av en kläckning. Nu har vi vänt trenden
            och fått bort detta, men det är många andra ämnen som har kommit
            som en frälsning som skulle råda bot på saker – och visat sig
            inte vara det man trodde. TBT, PCB och hormoslyr är exempel på
            det.
          </note>
          <note>
            Vi har samtidigt jobbat fram nya ämnen, som har blivit nya undergörare
            men som forskningen nu varnar för. Vi måste ta varningstecknen
            på allvar så att vi inte gör samma misstag igen. Ta till exempel
            en ämnesgrupp som högfluorerade ämnen. De har samlingsnamnet PFAS,
            och sedan fick de undergrupper som PFOS och så vidare. Det är
            en grupp kemikalier som har smuts- och vattenavvisande egenskaper,
            och det är väl jätteanvändbart. Den användning vi främst känner
            till är i brandskum.
          </note>
          <note>
            Det är klart att någonting som får bort vatten är jättebra om
            man ska kunna släcka bränder snabbt, men det har också visat sig
            att ämnena är otroligt långlivade. Det gör att man nu hittar dem
            i brunnar och vatten i närheten av till exempel flygplatser och
            övningsplatser där brandskum har använts. Ämnena är kvar, och
            eftersom de har så otroligt lång nedbrytningstid – om de ens är
            nedbrytbara – blir det bara mer och mer.
          </note>
          <note>
            Ämnena används dock inte bara i brandskum, för de har ju bra
            egenskaper. I våra stekpannor som vi har hemma, som var så bra
            när de kom eftersom de gjorde att köttet inte fastnade och brändes
            vid, finns det PFAS. I våra sportkläder och skor finns det PFAS.
            Dessa ämnen har många, många användningsområden.
          </note>
          <note>
            Nu har dock djurförsök visat att de är både hormonstörande och
            cancerframkallande, så det finns stor anledning att vara försiktig
            – sp eciellt eftersom de finns kvar så länge i naturen. I morse
            kunde vi till exempel höra i Vetenskapsradion att uttrar fortfarande
            har otroligt höga halter av högfluorerade ämnen i kroppen, trots
            att vi har börjat fasa ut dem från många produkter.
          </note>
          <note>
            Regeringen har gjort ganska mycket efter att man började inse
            problemet. Man har haft en utredare som tittade på hur det kunde
            bli så att vi helt plötsligt har jättehöga halter av högfluorerade
            ämnen i dricksvattenbrunnar men inte har märkt det förrän nu.
            Utredaren har kommit med förslag om att register ska kunna förstärkas
            så att ämnen kan finnas med även vid låga koncentrationer eller
            koncentrationer under gränsvärdet, eftersom de stannar kvar och
            ackumuleras så att de tillsammans blir mycket.
          </note>
          <note>
            Kemikalieinspektionen har också fått uppdraget att ta fram en
            handlingsplan och en åtgärdsplan samt titta på hur vi ska ha nationella
            regleringar av detta och hur vi ska arbeta på EU-nivå. Man ska
            ta fram en handlingsplan för hur vi ska se till att få med hela
            EU på detta. Vi har även en kartläggning av användningen av högfluorerade
            ämnen på gång. Här ser vi hur vi måste jobba systematiskt för
            detta.
          </note>
          <note>
            En annan grupp som har varit uppe är de hormonstörande ämnena
            – nu är ju även PFAS hormonstörande – och där har vi också gått
            vidare med den handlingsplan för en giftfri miljö vi har haft
            tidigare.
          </note>
          <note>
            Som många före mig har sagt är det kanske på skolor och förskolor
            som det är viktigast att börja sanera och ta bort dessa ämnen
            eftersom människor som växer, alltså våra barn och ungdomar, ser
            ut att vara de som påverkas mest av detta. Upphandlingsmyndigheten
            ska ta fram hjälp för upphandling för en giftfri förskola och
            en giftfri vardag, och man ska ha en handlingsplan och ett kommunnätverk
            så att man kan få ihop detta och även hjälpas av de goda exemplen.
          </note>
          <note>
            Sedan är det ju viktigt att man testar ämnen innan de kommer
            ut på marknaden. I dag är ordningen nästan tvärtom. Allt får släppas
            ut. Sedan visar sig något vara giftigt eller påverka oss, och
            då ska man börja förbjuda och dra tillbaka ämnet. Det är en omvänd
            bevisbörda som nästan bara finns på kemikalieområdet och som vi
            ganska gemensamt i Sverige inte vill ha. Vi har också jobbat för
            att få in i Reachprogrammet att ett ämne ska vara godkänt innan
            det släpps ut.
          </note>
          <note>
            I mars i år tillsatte vi en utredning för hur farliga ämnen som
            redan finns ska kunna ersättas med mindre farliga alternativ,
            så att vi hela tiden successivt får bättre och bättre alternativ
            – där det finns sådana. Det centrum vi hoppas kunna se ska också
            erbjuda kunskap till såväl företag som forskare och andra som
            jobbar med kemikalier om hur man får fram hållbara, giftfria produkter.
            Det handlar om att det ska bli ny forskning och nya metoder samt
            att man ska kunna ta hjälp av varandra.
          </note>
          <note>
            Vi hörde tidigare att de här ämnena finns runt omkring oss. Vi
            vet att de påverkar oss, och vi börjar även ana att de påverkar
            oss ihop genom den så kallade cocktaileffekten. Men vi vet inte
            riktigt hur det är. Förr var det kanske lite lättare – en droppe
            gift gjorde att man fick ont i magen, som jag brukar säga, och
            två droppar gjorde att man dog. Då var det gift, och det hade
            en dödskalle på flaskan.
          </note>
          <note>
            Nu kanske man får tre droppar av något när man ligger i mammas
            mage, två droppar av något annat senare i livet och sedan en tredje
            droppe av ytterligare ett ämne. Tillsammans gör de att man påverkas
            i 50-årsåldern. Det är detta vi inte vet i dag, och vi måste låta
            försiktighetsprincipen råda. De forskningsrön som finns visar
            att vi kan komma att få leva med en ganska skrämmande verklighet.
          </note>
          <note>
            Vi måste göra allt vi kan. Från svensk sida fortsätter vi därför
            det arbete vi har gjort och tar det ett steg längre. Vi ska förbjuda
            där det går, påverka där vi kan och gå före där vi kan.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Avfallshierarkin
          </note>
          <note>
            Miljö- och jordbruksutskottets betänkande 2015/16:MJU22
          </note>
          <note>
            Avfallshierarkin (prop. 2015/16:166)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 9 Stärkta sanktionsmöjligheter för Konsumentombudsmannen
          </note>
          <note>
            Civilutskottets betänkande 2015/16:CU23
          </note>
          <note>
            Stärkta sanktionsmöjligheter för Konsumentombudsmannen (prop.
            2015/16:168)
          </note>
          <note>
            föredrogs.
          </note>
          <note type="speaker">
            Anf. 125 EVA SONIDSSON (S):
          </note>
          <note>
            Herr talman! Regeringen har kommit med ett förslag på en ändring
            i marknadsföringslagen och lagen om avtalsvillkor i konsumentförhållanden.
            Propositionen heter Stärkta sanktionsmöjligheter för Konsumentombudsmannen
            .
          </note>
          <note>
            Jag börjar med att yrka bifall till förslaget i betänkandet och
            avslag på motionen.
          </note>
          <note>
            Lagändringen innebär i korthet att de förbud och ålägganden som
            Konsumentombudsmannen får besluta om enligt dessa lagar inte längre
            ska vara beroende av näringsidkarens godkännande samt att Konsumentombudsmannen
            ska ges möjlighet att bestämma att sådana beslut ska gälla omedelbart.
            Syftet med förslaget är att Konsumentombudsmannen ska ha tillgång
            till effektiva och avskräckande sanktioner, vilket är en förutsättning
            för ett fortsatt stärkt konsumentskydd.
          </note>
          <note>
            Mot bakgrund av det faktum att marknadsföringslagen har ändrat
            ka ­ raktär under de senaste decennierna, framför allt genom användandet
            av internet samt de problem som förekommer på vissa konsumentmarknader,
            togs det inom Regeringskansliet initiativ till en översyn av KO:s
            sanktions ­ verktyg enligt marknadsföringslagen och lagen om avtalsvillkor
            i konsu ­ mentförhållanden.
          </note>
          <note>
            Det är därför viktigt att KO får möjlighet att snabbt ingripa
            mot bland annat otillbörlig marknadsföring utan att behöva invänta
            godkännande av näringsidkaren. Det bidrar i sig till en effektivare
            tillsyn och i slutändan till att rättsreglernas genomslagskraft
            blir större bland aktörerna på marknaden.
          </note>
          <note>
            Om efterlevnaden av de marknadsrättsliga reglerna ökar gynnar
            det konsumentkollektivet och bidrar till en mer rättvis konkurrens.
            Mot bakgrund av EU-rättens krav på effektiva och avskräckande
            påföljder samt att sanktionens nuvarande beloppsgräns bestämdes
            för ungefär 20 år sedan anser regeringen att också den gränsen
            ska höjas. Den nya gränsen fastställs till lägst 10 000 kronor
            och högst 10 miljoner kronor. Liksom tidigare ska avgiften inte
            få överstiga 10 procent av näringsidkarens årsomsättning.
          </note>
          <note>
            Skulle det visa sig att den övre beloppsgränsen hindrar en effektiv
            tillämpning av sanktionen kan det finnas anledning att återkomma
            i frågan. Men i dagsläget anser utskottet att den högre gränsen
            är tillräcklig. Lag ­ ändringen föreslås träda i kraft den 1 oktober
            2016.
          </note>
          <note>
            Avslutningsvis vill jag från utskottet tacka kanslipersonalen
            och önska en trevlig sommar. Jag önskar även talmannen en trevlig
            sommar.
          </note>
          <note type="speaker">
            Anf. 126 CAMILLA HANSÉN (MP):
          </note>
          <note>
            Herr talman! Konsumtion handlar för en miljöpartist naturligtvis
            om hållbarhet. När vi talar om hållbar konsumtion är det lätt
            att tänka på sådant som har med ekonomisk hållbarhet, tillväxtens
            faror och så vidare att göra. Men hållbarhetsbegreppet innebär
            också social hållbarhet, och en del av det handlar om tillit mellan
            människor. Det handlar om att lita på varandra när man gör affärer
            med varandra. Det handlar om att lita på producenter och på företag
            som säljer prylar, oavsett om prylarna är fysiska eller digitala.
          </note>
          <note>
            Kanske kan avståndet från social hållbarhet till konsumenträtt
            verka långt, men för mig är det just tilliten som är den springande
            punkten. Vi som konsumenter behöver kunna lita på att de företagare
            som vi köper varor av är seriösa företagare och att oseriösa företagare
            stoppas. Då är det viktigt dels att sanktionerna avskräcker försäljare
            från att ta till oseriös marknadsföring eller ohederliga avtalsvillkor,
            dels att Konsumentombudsmannen har tillgång till effektiva sanktionsmöjligheter
            när någon trots allt väljer att medvetet lura andra för sin egen
            vinnings skull.
          </note>
          <note>
            Regeringens politik fö r stärkta sanktionsmöjligheter för Konsumentombudsmannen
            innebär både viss avskräckning, i och med att avgifterna höjs,
            och att Konsumentombudsmannen blir effektivare när bindande förelägganden
            vinner laga kraft omedelbart, utan näringsidkarens godkännande.
            Därför yrkar jag bifall till utskottets förslag och avslag på
            följdmo ­ tionen från Vänsterpartiet.
          </note>
          <note>
            Vänsterpartiets följdmotion tar dock upp en intressant aspekt.
            Är den högsta gränsen tillräckligt avskräckande? Nu blir nivåerna
            fördubblade, och den högsta nivån är 10 miljoner kronor. Regeringen
            kommer att följa hur praxis utvecklas. Om det visar sig att detta
            inte är tillräckligt kommer åtgärder att vidtas.
          </note>
          <note>
            Om det nu skulle visa sig att 10 miljoner inte betyder något
            för ett stort företag och att det är värt att riskera en sanktionsavgift
            är mitt heta tips att företagare ska se till att undvika att befinna
            sig i gråzoner där de kan åka på en sådan avgift.
          </note>
          <note>
            Konsumenträtt är ändå en del i det hållbara samhällsbygget. Det
            handlar om att bygga tillit till varandra. I konsumenträtten läggs
            nu en pusselbit där Konsumentombudsmannen får stärkta möjligheter
            att agera både effektivt och kraftfullt. Jag tänker faktiskt på
            Konsumentombudsmannen som lite av en superhjälte som slåss för
            dem som har minst möjligheter att försvara sig själv och som slår
            buset på fingrarna när de inte sköter sig.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Kvarstad på bankmedel inom EU
          </note>
          <note>
            Civilutskottets betänkande 2015/16:CU24
          </note>
          <note>
            Kvarstad på bankmedel inom EU (prop. 2015/16:148)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 11 En samlad strategi för alkohol-, narkotika-, dopnings- och
            tobakspolitiken 2016–2020
          </note>
          <note>
            Socialutskottets betänkande 2015/16:SoU8
          </note>
          <note>
            En samlad strategi för alkohol-, narkotika-, dopnings- och tobakspolitiken
            2016–2020 (skr. 2015/16:86)
          </note>
          <note>
            föredrogs.
          </note>
          <note type="speaker">
            Anf. 127 EMMA HENRIKSSON (KD):
          </note>
          <note>
            Herr talman! Vi ska nu debattera betänkandet gällande regeringens
            skrivelse En samlad strategi för alkohol-, narkotika-, dopnings-
            och tobakspolitiken 2016–2020 . I skrivelsen finns utöver nya
            mål och strategier för den kommande femårsperioden också en utvärdering
            av den strategi som riksdagen i mycket stor enighet antog 2010
            och som har gällt fram till i år.
          </note>
          <note>
            Jag vill som kristdemokrat säga att det är mycket glädjande och
            betryggande att det i denna kammare finns en väldigt stor samstämmighet
            vad gäller den övergripande synen på missbruksfrågorna. I stort
            delar vi analysen om vilka risk- och friskfaktorer som finns och
            vilka grundläggande strategier som behövs för att vi långsiktigt
            ska kunna minska lidande som effekt av missbruk. Jag uppfattar
            också att vi är tämligen överens om vikten av ett aktivt förebyggande
            arbete och att vi alla har insikten om vilka enorma kostnader,
            utöver det mänskliga lidandet, som är förknippade med om vi lyckas
            eller misslyckas med missbrukspolitiken.
          </note>
          <note>
            Det gläder mig därför också att regeringen i huvudsak bygger
            vidare på den strategi som togs fram under ledning av den tidigare
            ansvariga ministern, kristdemokraten Maria Larsson. Kristdemokraterna
            står i huvudsak bakom regeringens bedömningar i strategin. Jag
            säger ”i huvudsak”, för vi står inte bakom dem till fullo.
          </note>
          <note>
            Herr talman! Det bekymrar oss nämligen att det på vissa områden
            förefaller som om regeringen gör avsteg från grundläggande principer
            som man själv lyfter fram i strategin. Min främsta oro gäller
            alkoholens område. Under lång tid har en minskning av totalkonsumtionen
            varit en bärande del i det alkoholpolitiska arbetet i vårt land,
            och det har funnits en stark uppslutning kring detta. Den vetenskapliga
            grunden för att detta är en central del i det förebyggande arbetet
            är trygg och solid, och det har funnits ett starkt politiskt stöd
            för totalkonsumtionsprincipen. I den förra strategin stod det
            tydligt formulerat redan i det övergripande målet: ”Målet innebär
            att förhindra all skadlig alkoholkonsumtion, bland annat genom
            att minska konsumtionen och skadliga dryckesvanor.”
          </note>
          <note>
            Den prioriteringen kan också sägas ha varit hyfsat framgångsrik.
            Från toppnoteringen 2004 med en konsumtion på 10,5 liter per person
            sjönk det fram till 2010 till drygt 9 liter per person och har
            sedan hållit sig ganska stabilt runt den nivån. Detta lyfts också
            fram i utvärderingsdelen i reger ­ ingens skrivelse, men när det
            kommer till målformuleringarna saknas det. I den nya skrivelsen
            kan vi i stället läsa: ”Till skillnad från de andra substanserna
            är alkohol accepterat som en del av vår kultur och därför tar
            det övergripande målet fasta just på att minska de medicinska
            och sociala skadorna orsakade av alkohol.” Totalkonsumtionen har
            försvunnit som mål; det återfinns varken i de specifika målformuleringarna
            eller i den övergripande målsättningen. Det är oroande, anser
            vi kristdemokrater.
          </note>
          <note>
            Herr talman! Som politiskt förtroendevalda och lagstiftare har
            vi en mycket viktig roll i det förebyggande arbetet. Det är ett
            ansvar vi ska ta på fullaste alvar. Våra ansträngningar är dock
            utsiktslösa om vi inte samarbetar med och tar hjälp av civilsamhället.
            De mest utsatta och sårbara är i denna fråga som i så många andra
            frågor barnen – de hundratusentals barn som växer upp i riskbruksmiljö
            eller rent av missbruksmiljö. Utöver den direkta lagstiftning
            och de direkta insatser som görs i missbruksfrågor har andra politiska
            insatser mycket stor betydelse för att skydda barnen.
          </note>
          <note>
            Det allra viktigaste för barnen är hemmiljön. Det handlar om
            det stöd de får hemma, det stöd de får från familjen och från
            föräldrarna. Ett väl utvecklat, brett och närvarande stöd till
            föräldrarna under hela barnens uppväxttid är kanske den allra
            viktigaste insatsen i ett arbete med att förebygga missbruk.
          </note>
          <note>
            I den nya strategin har regeringen valt att ta bort det specifika
            mål som gäller barn, med hänvisning till att det ska genomsyra
            allt arbete. Vi kristdemokrater hoppas och tror att det ska vara
            rätt väg framåt. Men när man tar bort ett mål finns det alltid
            en risk att man tappar i uppföljning. Jag och Kristdemokraterna
            står bakom det som är utskottets ställningstagande. Vi förutsätter
            att regeringen kommer att följa upp detta, så att den här farhågan
            inte ska besannas.
          </note>
          <note>
            Herr talman! Det finns såklart mycket annat att säga. Men vi
            kristdemokrater står bakom alla våra reservationer. Men för tids
            vinnande yrkar jag bifall endast till reservation nr 5.
          </note>
          <note type="speaker">
            Anf. 128 AMIR ADAN (M):
          </note>
          <note>
            Herr talman! I dag debatterar vi betänkande SoU8. I betänkandet
            behandlas regeringens skrivelse En samlad strategi för alkohol
            ‑ , narkotika ‑ , dopnings- och tobakspolitiken 2016–2020 . Vidare
            behandlas 20 motionsyrkanden som kommit in med anledning av skrivelsen
            och 120 motionsyrkanden från den allmänna motionstiden.
          </note>
          <note>
            Varje enskild människa är den viktigaste utgångspunkten för Moderaternas
            politik och vårt samhällsengagemang. Våra värderingar formas av
            vår syn på människan. Vi vet att alla människor har stora förmågor
            och möjligheter att utvecklas och växa när de möter nya utmaningar.
            Samtidigt ställs människor ibland inför svåra situationer och
            prövningar då de behöver stöd och hjälp, ibland mer än samhället
            förmår.
          </note>
          <note>
            Sverige är ett av världens bästa länder att leva i och växa upp
            i. Man kan leva ett långt och berikande liv. Det ska fortsatt
            vara så. Sverige ska vara ett land där alla blir sedda, hörda
            och lyssnade på oavsett kön, ålder och bakgrund. Många människor
            i Sverige mår mycket bra och lever fantastiska liv långt upp i
            åren. Samtidigt finns det barn, unga och vuxna som inte har det
            bra. Det finns de som växer upp och lever i en miljö som ibland
            är direkt skadlig och farlig.
          </note>
          <note>
            Ett långvarigt och omfattande missbruk av alkohol, narkotika,
            dopningsmedel eller tobak är förenat med fara för livet. Det är
            ett faktum. Samtidigt kan bruk av alkohol, exempelvis i samband
            med måltider, utgöra en stor njutning. Balans är lika viktigt
            här som i andra delar av livet. Att bedriva ett förebyggande hälsoarbete
            är en självklarhet, så att fler får tillgång till ny kunskap och
            beprövad erfarenhet. Samtidigt bestämmer människor själva över
            sina egna liv. Det betyder inte att man har rätt att förstöra
            andra människors liv. Man har exempelvis inte rätt att förstöra
            sina barns uppväxt genom ett omfattande missbruk som leder till
            att man inte kan ge dem den omvårdnad och det stöd som alla barn
            och unga har rätt till.
          </note>
          <note>
            Vi vill hjälpa människor som behöver stöd, vård och behandling.
            Det ska vi göra genom en gedigen analys där verkligheten betraktas
            ur olika perspektiv. Utan analys kan vi inte komma till rätta
            med dagens och morgondagens brister och utmaningar.
          </note>
          <note>
            Den restriktiva politik gällande alkohol, narkotika, dopning
            och tobak som Sverige har bedrivit har tjänat oss väl. Det betyder
            dock inte att det inte finns problem och utmaningar. Det finns
            många exempel på sådana. Moderaterna strävar efter att hitta en
            väl avvägd balans mellan å ena sidan restriktivitet och å andra
            sidan ökade möjligheter för exempelvis gårdsförsäljning av öl,
            vin och cider som producerats lokalt. Vi vill också fortsatt sträva
            efter att nå närmare visionen om ett Sverige fritt från narkotika
            och dopning.
          </note>
          <note>
            Herr talman! Jag vill ta upp tre samhällsutmaningar som vi står
            inför gällande alkohol, narkotika och tobak.
          </note>
          <note>
            Det finns en bred samsyn i Sverige om att vi ska föra en restriktiv
            alkoholpolitik. Vi strävar efter att fullfölja, utveckla och modernisera
            denna politik i en tid av nya mönster och trender gällande konsumtion
            av alkohol. Forskningen visar att omfattningen av alkoholproblem
            till största del beror på den allmänna konsumtionsnivån för alkohol
            i samhället. Samtidigt visar forskningen att ålder har betydelse
            för de effekter alkohol har på människors hälsa och välbefinnande.
            Det finns en positiv effekt av låg eller måttlig alkoholkonsumtion
            hos personer som är över 50 år – om man betraktar dem som en samlad
            grupp. Denna tudelade bild av alkohol är viktig att se och förstå.
            Därtill växer nya mönster och möjligheter fram när det gäller
            exempelvis gårdsförsäljning av lokalt producerad alkohol till
            turister. Vi moderater vill möjliggöra gårdsförsäljning av öl,
            vin och cider som producerats lokalt. Sådan verksamhet ska kunna
            bedrivas under kontrollerade former i Sverige, med ett bibehållet
            monopol för Systembolaget när det gäller att sköta alkoholförsäljning.
          </note>
          <note>
            Cannabis är det narkotiska preparat som är vanligast att använda.
            Det är därtill den enda narkotikasort som omfrågas i Statens folkhälsoinstituts
            hälsoenkät – det är den enda studie som följer utvecklingen av
            befolkningens narkotikavanor. Resultatet visar att ungefär 150
            000 människor har använt cannabis någon gång under 2010. Det är
            i denna kontext nödvändigt att ställa sig frågan: Vilka redskap
            ska vårt samhälle använda sig av i syfte att förhindra och bromsa
            detta och hjälpa de människor som hamnat i ett narkotikamissbruk?
          </note>
          <note>
            I Sverige fortsätter rökningen att minska. Trots detta är fortfarande
            nära var åttonde kvinna och var tionde man dagligrökare. Det dör
            ungefär 12 000 människor i Sverige varje år av rökning och dess
            konsekvenser. Att väga människors fundamentala rätt att bestämma
            över sina egna liv mot de farliga effekter och den inverkan som
            tobaksrökning har på liv och hälsa är en känslig uppgift. Det
            krävs väl avvägda förslag och en balans i avvägningarna som stämmer
            väl överens med de etiska principer som tar hänsyn till kostnader
            i liv och hälsa för den enskilde och de samlade samhällskostnaderna.
          </note>
          <note>
            Det är viktigt att fullfölja och utveckla den ANDT-strategi som
            alliansregeringen slog fast 2011. Och det är viktigt att ta fram
            en fördjupad och förnyad strategi där de övergripande målen och
            visionerna fortsatt ska vara: ett samhälle fritt från narkotika
            och dopning, minskade medicinska och sociala skador orsakade av
            bruk av alkohol och ett kontinuerligt minskat bruk av tobak.
          </note>
          <note>
            Herr talman! Vi moderater har fem reservationer, men för tids
            vinnan ­ de yrkar jag bifall enbart till reservation 1.
          </note>
          <note>
            (Applåder)
          </note>
          <note type="speaker">
            Anf. 129 CHRISTINA ÖSTBERG (SD):
          </note>
          <note>
            Herr talman! Vi välkomnar regeringens samlade strategi för alkohol
            ‑ , narkotika ‑ , dopnings- och tobakspolitiken 2016–2020. Vi
            står bakom alla våra motioner, men för tids vinnande yrkar vi
            bifall endast till reservationerna 19 och 20.
          </note>
          <note>
            Sverigedemokraterna står bakom en restriktiv politik för alkohol,
            narkotika, dopning och tobak som bygger på vetenskap, med syftet
            att främja en god folkhälsa i hela landet. Vi anser att det är
            mycket viktigt att aktivt arbeta för att motverka de påverkbara
            hälsoklyftorna och att komma till rätta med missbruk och annan
            problematik. Strategins fokus på insatser för att skydda barn
            och unga mot eget och andras skadliga bruk är något som vi anser
            är mycket bra, då våra barn är vårt lands framtid. En stark länk
            mellan nationell, regional och lokal nivå underlättar arbetet.
          </note>
          <note>
            Herr talman! Vi vill hänvisa till Missbruksutredningen och dess
            slutsatser om att överföra ansvaret för missbruksvården till landstingen
            i stället för att, som i dag, ha ett delat huvudmannaskap mellan
            kommuner och landsting. I nuläget är det en splittrad och otydlig
            behandlingsorganisation, som enligt experter inte tilltalar brukarna.
            Man är bland annat dålig på att implementera nya metoder. Om ansvaret
            fortsätter att vara delat mellan olika huvudmän finns det en risk
            för att människor som behöver hjälp hamnar mellan stolarna. Undersökningar
            visar dessutom att 90 procent av befolkningen skulle föredra att
            få hjälp för sitt beroende via sjukvården, precis som man får
            vid andra typer av hälsoproblem. Vi anser därför att ett samlat
            huvudmannaskap är att föredra, där landstingen tar över hela ansvaret
            för missbruksvården.
          </note>
          <note>
            Många kvinnor fortsätter av olika anledningar att bruka tobak
            och alko ­ hol medan de är gravida. I vissa fall har information
            om skaderisker aldrig nått fram. I andra fall tas informationen
            inte på allvar. Ett aktivt beroende är svårt att bryta, inte minst
            då man även vill undvika nikotinplåster och andra substitut eftersom
            dessa också inverkar på fostrets utveckling. Insat ­ ser i form
            av stödgrupper och terapi blir då ett viktigt alternativ. I dag
            va ­ rierar utbudet från ort till ort när det gäller såväl informationsförmedling
            som beroendebehandling.
          </note>
          <note>
            Regeringen bör utreda hur insatserna för att minska gravidas
            bruk av skadliga ämnen kan intensifieras och utvecklas. Vidare
            bör regeringen utarbeta en nationell plan för att säkerställa
            likvärdiga insatser i landet för välmående foster.
          </note>
          <note>
            I genomgången av den tidigare strategins resultat konstateras
            att dödligheten till följd av narkotikamissbruk fortfarande är
            hög i Sverige och att vi sticker ut i jämförelse med andra europeiska
            länder. Det är mycket oroväckande för såväl enskilda individer
            som för samhället att dödligheten till följd av narkotika ökar
            och ligger på en så konstant hög nivå.
          </note>
          <note>
            Resultat av de insatser som gjorts är för klent, och insatserna
            har inte varit tillräckliga. Vi sverigedemokrater anser att regeringen
            bör tillsätta en utredning som ska analysera och ge konkreta förslag
            på hur man kan komma till rätta med den negativa utvecklingen
            när det gäller dödlighet till följd av missbruk av narkotika.
          </note>
          <note>
            Med våra nya invånare uppstår nya och större utmaningar, då de
            har en större andel rökare bland sin egen befolkning. Det kommer
            att ha en påverkan på folkhälsan framöver, och det är viktigt
            att man jobbar förebyggande för att minska rökningen och förbättra
            folkhälsan bland dessa.
          </note>
          <note>
            Vidare önskar vi framföra att vi anser att det är viktigt att
            värna det svenska undantaget från EU:s regler om snus. Samtidigt
            som vi vill arbeta mot en folkhälsoproblematik som finns även
            kring snus vill vi värna det svenska självbestämmandet och det
            svenska undantaget som gäller för snus.
          </note>
          <note>
            Herr talman! Det finns möjligheter att förutsäga vilka barn och
            ungdomar som kan komma att fara illa, och då innebär det en fördel
            att ge förebyggande insatser. Kontakter med tobak och alkohol
            kan begränsas om familjen får stöd och hjälp tidigt. Samarbete
            mellan skola, förskola och socialtjänst är mycket viktigt, med
            tydliga handlingsplaner och stöd för att hantera missbruksproblematik.
          </note>
          <note>
            Kan vi nå dessa familjer i ett tidigt stadium har vi mycket att
            vinna.
          </note>
          <note>
            (Applåder)
          </note>
          <note>
            I detta anförande instämde Carina Herrstedt och Heidi Karlsson
            (båda SD).
          </note>
          <note type="speaker">
            Anf. 130 ANDERS W JONSSON (C):
          </note>
          <note>
            Herr talman! Vi har att debattera och slutligen besluta om regeringens
            ANDT-strategi. Det här har blivit ett väldigt framgångsrikt sätt
            i Sverige att arbeta med de här frågorna, just i och med att det
            är så många olika intressenter inblandade, inte minst det civila
            samhället. Vi har också sett att det har blivit framgångsrikt
            i och med att majoriteten av landets kommuner nu faktiskt är ordentligt
            engagerade på det här området.
          </note>
          <note>
            Vad gäller tobaken står vi i Centerpartiet helt bakom den målsättning
            som WHO har lagt fast, nämligen att Sverige ska vara ett tobaksfritt
            land 2025. Vi ligger redan på bra nivåer, men det finns ytterligare
            åtgärder att vidta. En utredning har nyligen publicerats med en
            lång rad förslag som vi ser fram emot att kunna diskutera och
            kanske fatta beslut om här i riksdagen under kommande år.
          </note>
          <note>
            Också vad gäller alkoholen har vi varit framgångsrika. Alkoholkonsumtionen
            sjunker nu i Sverige sedan en lång rad år. Inte minst är det oerhört
            glädjande att den sjunker absolut skarpast i de yngsta åldersgrupperna.
          </note>
          <note>
            Det här är en stor framgång. Jag tror att ANDT-strategin och
            det sätt som man har valt att arbeta med den är en viktig del
            i att man har blivit framgångsrik. Det som är märkligt och som
            förvånar många är dock att detta har skett i en tid av väldigt
            kraftig liberalisering, där det har blivit möjligt att åka över
            gränsen och hämta hem stora mängder alkohol och alkoholreklamen
            plötsligt flödar fritt i medierna. Samtidigt ser vi alltså en
            sjunkande alkoholkonsumtion.
          </note>
          <note>
            Det här gör, herr talman, att det finns anledning att noga analysera
            vad det är som händer i samhället och vilka åtgärder som faktiskt
            kan vara effektiva.
          </note>
          <note>
            Vad gäller narkotikan är bilden mer tudelad. Vi ligger bra till
            i Sverige när det gäller cannabisanvändningen, som är låg. Det
            är framför allt på det området som vi har mätbara siffror som
            gör att vi kan jämföra oss med andra länder.
          </note>
          <note>
            Det pågår i några amerikanska delstater ett fullskaligt experiment
            med en hel ungdomsgeneration, där man legaliserar cannabis som
            produkt. Resultaten, inte minst från Colorado, är skrämmande.
            Resultatet har blivit en kraftigt ökad konsumtion av cannabis.
            Vi ser att antalet akutbesök av ungdomar, för det är ju där den
            stora ökningen sker, har ökat. Vi ser hur små barn kommer in med
            cannabisförgiftning, vilket beror på att man saluför produkter
            som är direkt inriktade på den unga generationen.
          </note>
          <note>
            Vi vet att det här är en farlig drog. Vi vet att den ökar risken
            för psykisk sjukdom, och vi vet att den dessutom leder till dödsfall.
            Det här är, herr talman, inte en väg för Sverige att gå!
          </note>
          <note>
            Där vi i Sverige ligger illa till är när det gäller den narkotikarelaterade
            dödligheten. Vi har kunnat se hur den har ökat under ett flertal
            år. Det är fullständigt oacceptabelt, och här finns anledning
            att lägga om kursen.
          </note>
          <note>
            Narkotikautredaren pekade på en anomali i det svenska samhället:
            När det gäller alla andra sjukdomar är det sjukvårdshuvudmannen
            som är huvudansvarig för behandlingen. Men när det gäller beroendesjukdom
            är det i stället kommunerna som har huvudansvaret. Detta är, herr
            talman, en av orsakerna till att vi har väldigt svårt att få in
            effektiva behandlingsmetoder när det gäller narkotikaberoende.
          </note>
          <note>
            En av världens mest omtalade och högst ansedda medicinska tidskrifter,
            The Lancet, pekade nyligen i en stor ö versiktsartikel med närmare
            500 referenser på vad som måste göras utifrån vetenskap och beprövad
            erfarenhet. Från Centerpartiets sida anser vi att det inte handlar
            så mycket om tyckande, utan det handlar om att ta reda på var
            vetenskap och beprövad erfarenhet ligger och vilka åtgärder det
            är som ska vidtas.
          </note>
          <note>
            Enligt The Lancet är det ganska enkelt. Det handlar om att öka
            tillgången till sprututbyte och rena kanyler. Det handlar om att
            öka möjligheten att få antiviral behandling. Det handlar om att
            öka möjligheterna att få läkemedelsassisterad behandling vid opiatmissbruk,
            och det handlar om att se till att vi får en större tillgång på
            Naloxon, ett motgift som behövs i ett läge där man får ett andningsstillestånd
            på grund av narkotikabruk.
          </note>
          <note>
            Detta, herr talman, är ganska enkla och tydliga åtgärder, och
            här förutsätter jag att regeringen går vidare och ser till att
            vi kan implementera de metoder som vi vet är effektiva så att
            Sverige inte längre ska behöva stå vid skampålen för att vi har
            en ständigt ökande dödlighet på grund av narkotika.
          </note>
          <note>
            Vi från Centerpartiet står självklart bakom samtliga reservationer
            i be ­ tänkandet, men jag väljer att för tids vinnan de yrka bifall
            till reserva ­ tion 17.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Beslut om ärenden som slutdebatterats den 15 juni
          </note>
          <note>
            NU23 Staten och kapitalet – struktur för finansiering av innovation
            och hållbar tillväxt
          </note>
          <note>
            Punkt 1 (Struktur för finansiering av innovation och hållbar
            tillväxt)
          </note>
          <note>
            1. utskottet
          </note>
          <note>
            2. res. 1 (C)
          </note>
          <note>
            Votering:
          </note>
          <note>
            291 för utskottet
          </note>
          <note>
            17 för res. 1
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 46 SD, 24 MP, 19 V, 16 L, 15 KD
          </note>
          <note>
            För res. 1: 17 C
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 2 (Effektivisering av det statliga riskkapitalet)
          </note>
          <note>
            1. utskottet
          </note>
          <note>
            2. res. 2 (M, C, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 2
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 19 V
          </note>
          <note>
            För res. 2: 74 M, 17 C, 16 L, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 3 (Övrigt om statens finansieringsinsatser)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 3 (M)
          </note>
          <note>
            3. res. 4 (SD)
          </note>
          <note>
            Förberedande votering:
          </note>
          <note>
            74 för res. 3
          </note>
          <note>
            46 för res. 4
          </note>
          <note>
            187 avstod
          </note>
          <note>
            42 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            153 för utskottet
          </note>
          <note>
            75 för res. 3
          </note>
          <note>
            79 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 23 MP, 19 V, 14 L
          </note>
          <note>
            För res. 3: 74 M, 1 C
          </note>
          <note>
            Avstod: 46 SD, 1 MP, 16 C, 1 L, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 4 L, 1 KD, 1 -
          </note>
          <note>
            Fredrik Christensson (C) anmälde att han avsett att avstå från
            att rösta men markerats ha röstat nej.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 7 (L)
          </note>
          <note>
            Votering:
          </note>
          <note>
            140 för utskottet
          </note>
          <note>
            16 för res. 7
          </note>
          <note>
            152 avstod
          </note>
          <note>
            41 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 24 MP, 19 V
          </note>
          <note>
            För res. 7: 16 L
          </note>
          <note>
            Avstod: 74 M, 46 SD, 17 C, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            TU17 Sjöfartsfrågor
          </note>
          <note>
            Punkt 2 (Sjöfartens konkurrenskraft)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            168 för utskottet
          </note>
          <note>
            120 för res. 1
          </note>
          <note>
            20 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 1 KD
          </note>
          <note>
            För res. 1: 73 M, 17 C, 16 L, 14 KD
          </note>
          <note>
            Avstod: 1 M, 19 V
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Emma Henriksson (KD) anmälde att hon avsett att rösta nej men
            markerats ha röstat ja.
          </note>
          <note>
            Punkt 4 (Vissa miljöfrågor)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            289 för utskottet
          </note>
          <note>
            19 för res. 3
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 46 SD, 24 MP, 17 C, 16 L, 15 KD
          </note>
          <note>
            För res. 3: 19 V
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 5 (Infrastruktur)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            187 för utskottet
          </note>
          <note>
            46 för res. 5
          </note>
          <note>
            74 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 23 MP, 17 C, 19 V, 16 L, 15 KD
          </note>
          <note>
            För res. 5: 46 SD
          </note>
          <note>
            Avstod: 74 M
          </note>
          <note>
            Frånvarande: 16 S, 10 M, 2 SD, 2 MP, 5 C, 2 V, 3 L, 1 KD, 1 -
          </note>
          <note>
            Stefan Nilsson (MP) anmälde att han avsett att rösta ja men markerats
            som frånvarande.
          </note>
          <note>
            Punkt 6 (Genomförande av EU:s regler för inre vattenvägar)
          </note>
          <note>
            1. utskottet
          </note>
          <note>
            2. res. 6 (M, C, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 19 V
          </note>
          <note>
            För res. 6: 74 M, 17 C, 16 L, 15 KD
          </note>
          <note>
            Frånvarande: 1 6 S, 10 M, 2 SD, 1 MP, 5 C, 2 V, 3 L, 1 KD, 1
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU39 Offentlig upphandling
          </note>
          <note>
            Punkt 4 (Djurskydd och livsmedelsproduktion)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            260 för utskottet
          </note>
          <note>
            47 för res.
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 73 M, 23 MP, 17 C, 19 V, 16 L, 15 KD
          </note>
          <note>
            För res.: 1 M, 46 SD
          </note>
          <note>
            Frånvarande: 16 S, 10 M, 2 SD, 2 MP, 5 C, 2 V, 3 L, 1 KD, 1 -
          </note>
          <note>
            Ulf Kristersson (M) anmälde att han avsett att rösta ja men markerats
            ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            MJU17 Sanktionsavgifter för andra aktörer på fiskets område än
            yrkesfiskare m.m.
          </note>
          <note>
            Punkt 2 (Miljömässigt hållbart fiske)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            217 för utskottet
          </note>
          <note>
            74 för res. 1
          </note>
          <note>
            17 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 46 SD, 24 MP, 19 V, 16 L, 15 KD
          </note>
          <note>
            För res. 1: 74 M
          </note>
          <note>
            Avstod: 17 C
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 3 (Livskraftiga fiskbestånd)
          </note>
          <note>
            1. utskottet
          </note>
          <note>
            2. res. 3 (C, M, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 3
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 19 V
          </note>
          <note>
            För res. 3: 74 M, 17 C, 16 L, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 5 (Konkurrenskraftigt fiske)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 5
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 24 MP, 17 C, 19 V, 16 L, 15 KD
          </note>
          <note>
            För res. 5: 46 SD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 6 (Ålförvaltning)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            46 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 24 MP, 17 C, 19 V, 16 L, 15 KD
          </note>
          <note>
            För res. 6: 46 SD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU18 Miljöbalken och EU:s kemikalielagstiftning m.m.
          </note>
          <note>
            Punkt 3 (Giftfri vardag för barn)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            3. res. 4 (KD)
          </note>
          <note>
            Förberedande votering:
          </note>
          <note>
            20 för res. 3
          </note>
          <note>
            15 för res. 4
          </note>
          <note>
            273 avstod
          </note>
          <note>
            41 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            257 för utskottet
          </note>
          <note>
            19 för res. 3
          </note>
          <note>
            32 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 46 SD, 24 MP, 16 L
          </note>
          <note>
            För res. 3: 19 V
          </note>
          <note>
            Avstod: 17 C, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 6 (Tillämpning av växtskyddsmedelslagstiftningen m.m.)
          </note>
          <note>
            1. utskottet
          </note>
          <note>
            2. res. 7 (M, SD)
          </note>
          <note>
            Votering:
          </note>
          <note>
            171 för utskottet
          </note>
          <note>
            120 för res. 7
          </note>
          <note>
            17 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 24 MP, 19 V, 16 L, 15 KD
          </note>
          <note>
            För res. 7: 74 M, 46 SD
          </note>
          <note>
            Avstod: 17 C
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 9 (EU:s strategi om hormonstörande ämnen)
          </note>
          <note>
            1. utskottet
          </note>
          <note>
            2. res. 10 (C, M, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 10
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 19 V
          </note>
          <note>
            För res. 10: 74 M, 17 C, 16 L, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 10 (Genomförande av proposition 2013/14:39 På väg mot en
            giftfri vardag – plattform för kemikaliepolitiken)
          </note>
          <note>
            1. utskottet
          </note>
          <note>
            2. res. 11 (C, M, L, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res. 11
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 19 V
          </note>
          <note>
            För res. 11: 74 M, 17 C, 16 L, 15 KD
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Punkt 14 (Kemikaliers kombinationseffekter)
          </note>
          <note>
            1. utskottet
          </note>
          <note>
            2. res. 15 (M)
          </note>
          <note>
            Votering:
          </note>
          <note>
            234 för utskottet
          </note>
          <note>
            74 för res. 15
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 24 MP, 17 C, 19 V, 16 L, 15 KD
          </note>
          <note>
            För res. 15: 74 M
          </note>
          <note>
            Frånvarande: 16 S, 10 M, 2 SD, 1 MP, 5 C, 2 V, 3 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU22 Avfallshierarkin
          </note>
          <note>
            Kammaren biföll utskottets förslag.
          </note>
          <note>
            CU23 Stärkta sanktionsmöjligheter för Konsumentombudsmannen
          </note>
          <note>
            Kammaren biföll utskottets förslag.
          </note>
          <note>
            CU24 Kvarstad på bankmedel inom EU
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) En samlad strategi för alkohol ‑ , narkotika
            ‑ , dopnings- och tobakspolitiken 2016–2020 (forts. SoU8)
          </note>
          <note type="speaker">
            Anf. 131 KARIN RÅGSJÖ (V):
          </note>
          <note>
            Herr talman! Strategier kommer och går; beroende och stigmatisering
            består.
          </note>
          <note>
            I dag debatterar vi den nationella ANDT- strategin. Det är egentligen
            den ryggrad vi ska ha i arbetet med beroende och medberoende av
            alkohol, narkotika, dopning och tobak.
          </note>
          <note>
            Nuvarande politik är kanske inte hands on på topp. Det har varit
            stora nedskärningar på både kommunal nivå och landstingsnivå,
            och man har kanske inte alltid arbetat med att erbjuda relevant
            och evidensbaserad vård.
          </note>
          <note>
            Missbruksutredningen kom ju med en fantastisk utredning, Bättre
            insatser vid missbruk och beroende . Där fanns massor av bra förslag.
            Ett enda förslag realiserades. Vi vill ha mer aktiv politik på
            det här området och undrar om inte regeringen kan damma av den
            här utredningen, som den förra regeringen inte lyckades manifestera.
          </note>
          <note>
            Det talas mycket om förebyggande insatser. Den absolut viktigaste
            förebyggande insatsen är skolan. Att gå ut gymnasiet med betyg
            och kunna gå vidare på något sätt – det är själva grejen. Man
            ska inte låta arbetarklassens barn gå ur skolan utan betyg. Då
            händer det trista saker. Det är skolan som är den förebyggande
            verksamheten.
          </note>
          <note>
            Man ska också ta tag i alla barn och unga som växer upp i hem
            där föräldrar har problem med alkohol och droger eller har psykisk
            ohälsa. Det förebyggande arbetet, att ta tag i de här barnen,
            är otroligt viktigt. 60–70 procent av de killar och tjejer som
            söker på Maria Ungdom för manifesta problem, alltså för eget missbruk,
            kommer från familjer som har antingen alkohol- och drogproblem
            eller psykisk ohälsa. Det är alltså 60–70 procent. Det är en mycket
            viktig målgrupp att jobba med, och det gör man inte riktigt. Detta
            handlar om det sociala arvet.
          </note>
          <note>
            Man säger att ungefär 3 000 barn får stöd på grund av föräldrarnas
            missbruk. Då ska man veta att det är 400 000 barn som växer upp
            i familjer med riskabel konsumtion. Det är alla typer av hem och
            alla klasser. 100 000 av dessa barn lever i en akut situation.
            Då kan inte råd och stöd till dessa barn vara frivilligt. Barn
            till missbrukare far illa.
          </note>
          <note>
            Vänstern har i tidigare debatter och i tidigare motion, som inte
            är med här, framfört att vi vill att det tillsätts en utredning
            som ska se över stödet till barn till missbrukare. Det är dags
            för verkstad. Detta arbete är i mycket hög grad frivilligt i dag.
            Vi måste ha ett lagrum för det. Det är dags att börja arbeta ordentligt
            med det förebyggande arbetet.
          </note>
          <note>
            Vi vill också att Maria Ungdom i Stockholm ska bli ett nationellt
            centrum för kunskap om unga som är beroende eller som riskerar
            att hamna i beroende.
          </note>
          <note>
            I skuggan av alla de barn som växer upp med föräldrar med alkoholproblem
            blir jag lite undrande när jag läser motionerna specifikt från
            Moderaterna. Det är en ganska lättvindig alkoholpolitik som de
            föreslår. De lyfter ofta fram gårdsförsäljning, och det handlar
            mycket om att smaka och om serveringstillstånd. Det är också några
            attacker på Systembolaget, som är vår absoluta ryggrad i detta
            arbete.
          </note>
          <note>
            Alkohol är inte vilken vara som helst. Det ska vara mer restriktivitet,
            mindre alkoholreklam och mer koll på läget. Det ska inte heller
            vara en bar på Ica, som på Folkungagatan i Stockholm. När man
            ska handla med barnen, ska man då ta ett glas vin och glida runt
            med kundvagnen? Det är inget fredagsmys, tycker jag.
          </note>
          <note>
            För samtliga beroende krävs det snabba puckar – öppna dörrar
            till vård och behandling. Det finns en uppenbar brist på tillgänglighet.
            Vi vill utreda vårdgarantin och med hjälp av den förstärka den
            befintliga lagstiftningen och öka den nationella likvärdigheten
            när det gäller missbruksvård.
          </note>
          <note>
            Jag vill påstå att den missbrukspolitik som har formats i decennier
            fram till nu kraftigt har förstärkt stigmatiseringen och förstärkt
            utanförskapet. Det handlar mycket om skam, skuld, straff, nekande
            till rena sprutor, nekande till vård och behandling, brist på
            social omvårdnad, hemlöshet. Det skapar inte direkt en tillit
            till dem som det handlar om.
          </note>
          <note>
            Det har varit mer fokus på ett samhälle som är helt fritt från
            narkotika. Det är jättebra; det kan vi ställa oss bakom. Men toleransen
            för döda narkomaner har varit skrämmande stor väldigt länge.
          </note>
          <note>
            Man kan följa dessa dödsfall sedan 1987. De senaste tre åren
            har ökningen varit oerhört dramatisk. Socialstyrelsen har ett
            dödsorsaksregister som man kan titta på om man är intresserad.
          </note>
          <note>
            År 2013 dog 589 personer av narkotikarelaterade orsaker. År 2014
            hade det stigit till 765 personer. Det är alltså en ökning med
            30 procent. Det är näst högst inom EU. Det går inte att bortförklara.
            Det tycker jag är ganska skamligt för ett land som ändå är resursstarkt
            och har en utbyggd välfärd.
          </note>
          <note>
            Det behövs ordentliga utredningar om varje enskilt fall, där
            man också ser vad som har brustit i vård och behandling på olika
            sätt. Det är ett oerhört viktigt verktyg att göra det för att
            sedan kunna arbeta framåt.
          </note>
          <note>
            Som Anders W Jonsson från Centerpartiet sa delar man ut Naloxon
            i Region Skåne just nu. Det borde delas ut i hela landet. Det
            är inte beroendeframkallande, men det räddar liv. Och det brinner
            i knutarna.
          </note>
          <note>
            Fortfarande 2016 tycker jag att strategierna för missbrukspolitiken
            när det gäller narkotika handlar mer om moral och myter på kommunal
            och landstingskommunal nivå, men specifikt på kommunal nivå, än
            om erfarenhet och evidens.
          </note>
          <note>
            Jag kan nu se en vändning, och jag är mycket glad för det. Alla
            beslut som man tar i denna typ av frågor ska tas utifrån forskning.
            Man ska inte gå på magkänslan, för då hamnar man snett.
          </note>
          <note>
            Det känns som om vi har jobbat med frågan om sprutbyte i decennier,
            men jag hoppas att vi snart slipper snacka något mer om det. Den
            frågan är inte riktigt i hamn. Vi är många som har kämpat för
            sprutbyte, och vi har kallats drogliberala. Vi har fått förklara
            oss. Det som är självklart i resten av världen har tydligen känts
            underligt i Sverige.
          </note>
          <note>
            Sverige har haft sprutbyte i Malmö sedan 1987. Jag tror att det
            är sju kommuner som har infört sprutbyte, och det är några kommuner
            till som är på gång.
          </note>
          <note>
            Avskaffa det kommunala vetot! Den förra regeringen gjorde inte
            det. Den här regeringen måste rappa på i denna fråga. Det går
            att jobba lite snabbare.
          </note>
          <note>
            Sprutbytesprogram är en smittskyddsåtgärd och en hälsoverksamhet.
            Det handlar mer om det än om narkotikapolitik. Det finns mycket
            bra föreskrifter från Socialstyrelsen, och det är inget flum.
            Sprutbyte är en liten del av så mycket annat. Det handlar om att
            fånga upp missbrukare och ge dem tillgång till rådgivning, information,
            motiverande samtal, gynekologi, socialpsykologisk kompetens med
            mera. Det kan man göra på dessa ställen. De som slutar missbruka
            och de som inte slutar missbruka ska göra det utan kroniska sjukdomar.
            Självklart är det så. Detta är en hälsopolitisk åtgärd som myndigheterna
            står bakom och som forskningen står bakom. Det är egentligen bara
            att slå klubban i bordet. Det finns mycket tunga forskningsrapporter
            som pekar entydigt på att detta är mycket bra. Därför vill jag
            lyfta fram reservation 17, som är gemensam för Vänsterpartiet,
            Centern och Liberalerna.
          </note>
          <note>
            När det gäller dödsfall vill jag även lyfta fram reservation
            21.
          </note>
          <note>
            Det finns fortfarande en nyrekrytering till injektionsmissbruk
            bland unga. Vi har alldeles för lite kunskap om ungas beroende.
            Unga har en mycket dålig ingång när det gäller att få hjälp från
            samhället. Drogdebuten sker i 14–15-årsåldern, och injektionsdeb
            uten sker i 18–19-årsåldern. 50 procent av de 21-åringar som kommer
            för att byta sprutor bär på hepatit C-virus. Det kan man fundera
            på. Man kanske ska sänka åldersgränsen för sprutbyte. Det vore
            fint.
          </note>
          <note>
            Beroende drabbar många. Däremot är det helt tydligt att vi behöver
            en ny politik med fokus på de beroende och deras anhöriga som
            vilar på forskning och evidens. Det ska vara en respektfull beroendepolitik,
            där vi även har en mental nolltolerans för dödsfall i målgruppen
            missbrukare och där vi värnar om anhöriga på riktigt. Vi kan så
            mycket bättre.
          </note>
          <note>
            För tids vinnande yrkar jag bifall endast till reservationerna
            17 och 21, men vi står självklart även bakom våra övriga reservationer.
          </note>
          <note type="speaker">
            Anf. 132 CHRISTINA ÖRNEBJÄR (L):
          </note>
          <note>
            Herr talman! Jag vill börja med att säga att Liberalerna självklart
            står bakom alla sina reservationer, men för tids vinnande yrkar
            jag bifall endast till reservationerna 4 och 17.
          </note>
          <note>
            Liberalismens grund är att människor ska få välja hur de vill
            leva sina liv så länge de inte skadar någon annan. I första hand
            ska vi givetvis förebygga att människor hamnar i ett beroende.
            Det är bland annat därför som vi har åldersgräns för köp av alkohol
            och tobak.
          </note>
          <note>
            Förebyggande insatser för att människor inte ska bli beroende
            av narkotika, alkohol och nikotin är oerhört viktiga. Men lika
            viktigt är det att läkemedel och spel inbegrips i ANDT-strategin.
            Det är samma mekanis ­ mer i hjärnan som leder till de olika beroendeformerna.
            Att inte ta med alla blir fel.
          </note>
          <note>
            Tidigare har riksdagen sagt nej till att läkemedel tas med i
            strategin därför att det är läkare som genom sina förskrivningar
            medverkar till att människor börjar överanvända medlen. Visst
            är det så att en del har blivit läkemedelsberoende genom läkarförskrivna
            recept. Men det finns också de som har kommit över preparaten
            på svarta marknaden och via nätet.
          </note>
          <note>
            Spelberoende är så vanligt att det definieras som ett folkhälsoproblem.
            Vi måste både förebygga och hjälpa människor ur deras spelberoende.
            Den hjälpen är tyvärr ofullständigt utbyggd. Jag tycker att det
            som utskottet skriver om spelberoende är lite tråkigt. Jag är
            däremot stolt över att det är min partikollega Barbro Westerholm
            som i hög grad har lyft upp spelmissbruket på den politiska dagordningen,
            även om jag naturligtvis hellre hade sett att det inte behövdes
            alls.
          </note>
          <note>
            Sprutbyte och läkemedelsassisterad behandling för narkomaner
            måste göras tillgängligt i hela landet där behov finns. Regeringen
            behöver ta initiativ till att så blir fallet. Både Anders W Jonsson
            från Centern och Karin Rågsjö från Vänstern har förtjänstfullt
            här i talarstolen förklarat varför.
          </note>
          <note>
            I dag ser samhället olika på missbruk och missbruk. I vissa fall
            ser man missbruk som en sjukdom och i andra fall som något som
            ska bestraffas. Denna något kontraproduktiva inställning från
            samhället gör att människor med en beroendesjukdom inte alltid
            kan påbörja tillfrisknandet utan i stället stigmatiseras och döms
            ut.
          </note>
          <note>
            Missbruk måste ses som en beroendesjukdom oavsett om det är narkotika,
            alkohol eller spel som missbrukas. Behandling och förebyggande
            insatser är det som hjälper människor tillbaka till ett fungerande
            liv.
          </note>
          <note>
            En annan fråga som vi i Liberalerna har aktualiserat i vår motion
            är att regeringen har ändrat den ANDT-strategi som har gällt 2011–2015
            genom att stryka mål 2 om att barn ska skyddas mot skadliga effekter
            orsakade av alkohol, narkotika, dopning eller tobak. Vi vet att
            man alltid inom målstyrning mäter det som står i målen. Det som
            inte står där mäts inte eller görs inte. Genom att mål 2 har strukits
            riskerar man att barn kommer på undantag i det viktiga förebyggande
            arbetet. Själva syftet är att de övergripande målen ska vara långsiktiga.
            Därför är det olyckligt att regeringen petar i målstrukturen redan
            efter fyra år. De normala ledtiderna för att ett riksdagsbeslut
            ska nå ut till landsting och kommuner och civilsamhället är ganska
            långa, så detta har tyvärr precis kommit igång.
          </note>
          <note>
            Eftersom vi inte vill ändra målen föreslår vi inte heller något
            tillägg om årsrika. Men det är viktigt att i någon form uppmärksamma
            att det behövs särskild kunskap och särskilda insatser för just
            äldre. Riskbruket av alkohol bland årsrika kvinnor har ökat kraftigt,
            bland annat beroende på någonting som i grunden är bra – ändrade
            könsroller. Ett äldreperspektiv på alkoholprevention inom vården
            och omsorgen kan bidra till att färre drabbas och fler får hjälp
            och till att minska sjukvårds- och omsorgskostnaderna.
          </note>
          <note>
            Sverige är näst sämst i hela EU när det gäller detta. Mer än
            dubbelt så många dör i Sverige på grund av missbruk om man jämför
            med hur många som dör i trafiken. Det står i texten att det inte
            går att dra en rak linje mellan statistiken över den narkotikarelaterade
            dödligheten och narkotikamissbrukets omfattning. Det står även
            att de som aldrig har missbrukat men ändå tar sitt liv med narkotikaklassade
            läkemedel ryms i statistiken. Ja, det gör de. Det är fruktansvärt
            när en människa tar sitt liv oavsett på vilket sätt det sker.
            Men jag tycker att detta är att gömma sig en aning. I Sverige
            är 70 dödsfall per 1 miljon invånare narkotik arelaterade. Snittet
            i EU är 17 dödsfall. Självklart är det ett misslyckande.
          </note>
          <note>
            Nyligen beslutades i FN att medlemsländerna behöver ha en mer
            human syn på missbruk och fokusera mer på skademinimering, behandling
            och vård i stället för bara på nolltolerans och skuldbeläggning
            i form av straff.
          </note>
          <note>
            Herr talman! För många personer med missbruk är stödjande insatser
            som sprutbyte, tak över huvudet, mat i magen och rena kläder det
            första steget mot ett liv utan missbruk.
          </note>
          <note type="speaker">
            Anf. 133 HANS HOFF (S):
          </note>
          <note>
            Herr talman! Riksdagen ska nu behandla samhällets strategiska
            inriktning vad gäller alkohol, narkotika, dopning och tobak för
            åren 2016 till 2020. Grunden för att samhället över huvud taget
            har en samlad strategi på området är de enorma kostnader och sociala
            problem som genereras av ANDT.
          </note>
          <note>
            Det finns uppskattningsvis en halv miljon människor i Sverige
            som missbrukar eller är beroende. Majoriteten av dessa, ca 330
            000 människor, har alkoholproblem. 77 000 människor använder narkotika,
            och omkring 30 000 människor bedöms ha ett gravt och allvarligt
            narkotikamissbruk.
          </note>
          <note>
            De allra flesta som missbrukar har en familj. Det innebär att
            ca 20 procent av alla barn och vuxna i sin vardag berörs av någon
            närstående som har missbruksproblem. Minst 60 000 barn i Sverige
            har en förälder med allvarliga missbruksproblem. Åtta av tio våldsbrott
            är alkoholrelaterade.
          </note>
          <note>
            De mänskliga tragedier som blir en följd av detta går inte att
            överskatta. Våra gemensamma kostnader för missbruk i form av skattepengar
            är enorma. Samhällskostnaderna för missbruk uppskattas till 150
            miljarder kronor per år, varav en stor del, drygt 130 miljarder
            kronor, avser den somatiska vården i landstinget och kostnader
            för polis, kriminalvård och rättsväsen. Ca 17 miljarder satsas
            på missbrukarvård av socialtjänsten och i sjukvården.
          </note>
          <note>
            I Sverige dör 1 000 människor varje månad på grund av rökning.
            I Sverige insjuknar 8 000 människor varje månad i olika sjukdomar
            på grund av rökning. Att 8 000 människor insjuknar och att 1 000
            människor dör varje månad på grund av rökning gör tobaksrökning
            till det al l varligaste folkhälsoproblem vi har i Sverige.
          </note>
          <note>
            Samhällets kostnader och det mänskliga lidandet på grund av alkohol,
            narkotika, dopning och tobak är enorma. Det är mot denna bakgrund
            som riksdagen nu ska besluta om en fortsatt inriktning och strategi
            för att minska de sociala och ekonomiska konsekvenserna av ANDT.
          </note>
          <note>
            Herr talman! Det är oerhört glädjande och viktigt att alla riksdagens
            partier står bakom de målsättningar som vi har vad gäller ANDT-frågor.
            Det gemensamma övergripande målet är ett samhälle helt fritt från
            narkotika och dopning. Det innebär en nolltolerans mot narkotika
            och dop n ing. Det ska inte finnas i det svenska samhället.
          </note>
          <note>
            Det gemensamma övergripande målet är minskade medicinska och
            sociala skador orsakade av alkohol. Det innebär att vi ska förhindra
            all skadlig alkoholkonsumtion genom att minska konsumtionen av
            alkohol och skadliga dryckesvanor.
          </note>
          <note>
            När det gäller tobaksrökning är det oerhört glädjande att alla
            partier i riksdagen står bakom målet att Sverige ska vara rökfritt
            2025. Innebörden av detta är att rökningen 2025 ska vara starkt
            reducerad och inte längre utgöra ett dominerande folkhälsoproblem.
          </note>
          <note>
            Herr talman! Strategin är en fortsättning på den strategi som
            har funnits under perioden 2011 till 2015. Såväl regeringen som
            utskottet anser att det är bra att strategin i huvudsak har samma
            målsättning och inriktning som den tidigare strategin. Det ger
            kontinuitet och långsiktighet i arbetet.
          </note>
          <note>
            Ett av målen förändras. Där uttrycktes det tidigare som en särskild
            målsättning att barn ska skyddas från skadliga effekter av ANDT.
            Detta mål ska nu genomsyra hela strategin, och insatser för att
            skydda barn från skadliga effekter av ANDT ska integreras i alla
            relevanta delar av strategiarbetet. Utskottet ställer sig bakom
            denna inriktning och förutsätter att regeringen följer upp insatserna
            trots att det nu inte finns ett särskilt mål.
          </note>
          <note>
            Herr talman! Regeringen anger sex mål för det fortsatta arbetet.
            För att nå målen pekas ett antal insatsområden ut. Insatsområdena
            anger vad som bör prioriteras för att nå målen. Jag ska kort redovisa
            dessa insatsområden.
          </note>
          <note>
            När det gäller mål 1 handlar insatsområdena om samverkan mellan
            ANDT och brottsförebyggande arbete på alla nivåer i samhället.
            Det handlar om bekämpning av illegal handel och en restriktiv
            och tydligt reglerad legal handel via digitala medier, om skarpare
            lagstiftning för att minska illegal tobakshandel och om samordnad
            effektiv och likvä rdig alkohol ‑ och tobakstillsyn.
          </note>
          <note>
            När det gäller mål 2 handlar insatsområdena om reglering och
            tillsyn för att begränsa marknadsföring och exponering av alkohol
            och tobak. Det handlar om ett effektivt arbete mot langning av
            alkohol och tobak, om spridning och tillämpning av ett kunskapsbaserat
            cannabisförebyggande arbete och om en hälsofrämjande skola utifrån
            elevers olika förutsättningar och behov.
          </note>
          <note>
            När det gäller mål 3 handlar insatsområdena om att uppmärksamma
            och förebygga ANDT-relaterad ohälsa bland kvinnor och män samt
            flickor och pojkar inom hälso- och sjukvården, socialtjänsten
            och andra arenor. Det handlar också om dopningsförebyggande arbete
            inom motionsidrotten.
          </note>
          <note>
            När det gäller mål 4 handlar insatsområdena om samverkan mellan
            hälso- och sjukvården och socialtjänsten samt med andra aktörer
            för en sammanhållen vård utifrån kvinnors och mäns samt flickors
            och pojkars specifika behov och förutsättningar. Det handlar också
            om insatser för att nå kvinnor och män samt flickor och pojkar
            i en socialt och hälsomässigt utsatt situation till följd av missbruk
            eller beroende.
          </note>
          <note>
            När det gäller mål 5 handlar insatsområdena om tidig uppmärksamhet
            av riskbruk och beroende bland blivande föräldrar. Det handlar
            om att uppmärksamma och erbjuda ändamålsenligt stöd till flickor
            och pojkar som föds med skador till följd av ANDT eller som växer
            upp i familjer med missbruk eller annan omsorgssvikt, inklusive
            våld kopplat till alkohol eller narkotika. Det handlar om strategiskt
            och långsiktigt arbete för att motverka narkotikarelaterad dödlighet
            och om insatser för att motverka trafikrelaterade skador och dödsfall
            till följd av alkohol- och narkotikamissbruk.
          </note>
          <note>
            När det gäller mål 6 är insatsområdena en folkhälsobaserad syn
            på ANDT inom EU och internationellt, att verka för en folkhälsoorienterad
            syn på narkotika i EU och FN, att WHO bör anta en bred folkhälsopolitisk
            ansats i narkotikafrågan före 2019, att utveckla narkotikafrågorna
            i det globala utvecklingssamarbetet, ett internationellt arbete
            mot dopning med utgångspunkt i idrotten, att verka för genomförandet
            av WHO:s ramkonven ­ tion om tobak, att verka för och bidra till
            en EU-gemensam alkoholstrategi och att arbeta inte minst inom
            ramen för det nordiska samarbetet.
          </note>
          <note>
            Herr talman! Folkhälsomyndigheten får ett helhetsansvar för att
            stödja genomförandet av strategin genom nationell samordning,
            genom att verka för ett effektivt och kunskapsbaserat arbete,
            genom att ansvara för en samlad verksamhetsuppföljning, genom
            förvaltning och vidareutveckling av de uppföljningssystem som
            behövs och genom att ta initiativ och utforma insatser för att
            uppnå strategins mål.
          </note>
          <note>
            Herr talman! Mot bakgrund av det till riksdagen anförda yrkar
            jag bifall till förslaget och avslag på reservationerna.
          </note>
          <note type="speaker">
            Anf. 134 KARIN RÅGSJÖ (V) replik:
          </note>
          <note>
            Herr talman! Hans Hoff, det är väldigt många fina ord i strategin
            som vi dock ställer oss bakom, men det blir inte så mycket hands
            on, tycker jag.
          </note>
          <note>
            Jag har några frågor. En fråga handlar om barn till missbrukare,
            som har varit en projektfråga alltför länge. Det finns liksom
            inget lagrum för de här barnen.
          </note>
          <note>
            Av de barn och unga vuxna – 16 år, säger vi att de är – som hamnar
            på Maria Ungdom kommer 60–70 procent från hem där man har missbruksproblem
            eller psykisk ohälsa.
          </note>
          <note>
            Kunde man inte ha gjort någonting i tidigare led? Jag funderar
            mycket på om den här regeringen skulle kunna göra någonting lagmässigt,
            för det ska inte bygga på frivilligt arbete, att eventuellt någon
            eldsjäl någonstans ska göra någonting med någon ungdom. Det är
            nämligen precis så det ser ut.
          </note>
          <note>
            För de 100 000 barn som växer upp i miljöer som är väldigt alkoholrelaterade
            och där man har akuta problem görs det absolut alldeles för lite.
            Jag undrar om det på något sätt skulle kunna bli lite action i
            den frågan, för det är nödvändigt.
          </note>
          <note>
            Jag har själv jobbat med de här frågorna på olika sätt, exempelvis
            i Alkoholkommittén under en massa år. Där försökte vi verkligen
            göra vårt för att det skulle hända någonting, och det är ganska
            länge sedan som vi sas upp av Maria Larsson.
          </note>
          <note>
            Jag har här ett urklipp av Börje Olsson, professor i alkohol-
            och narkotikapolitik vid Stockholms universitet, som säger: Vi
            har en politik som inte är i takt med tiden.
          </note>
          <note>
            Vad tror du, Hans Hoff? När kommer det att bli sprutbyte? Är
            det på gång? Det vore intressant att höra från dig.
          </note>
          <note>
            Sedan undrar jag lite grann över de 765 dödsfallen som inträffade
            2014. Det är ganska många. Nu håller i och för sig Socialstyrelsen
            på att göra diverse utredningar, men kanske inte tillräckligt
            djupa. Vad ser du i förlängningen av ANDT-strategin? ANDT-strategin
            är ju dock väldigt mycket ord och inte så mycket here we go.
          </note>
          <note type="speaker">
            Anf. 135 HANS HOFF (S) replik:
          </note>
          <note>
            Herr talman! Möjligen är väl det sistnämnda svar på frågan, för
            en strategi är ju mer en form av inriktning av politiken för de
            kommande åren. Det har varit viktigt att vi i huvudsak står fast
            vid samma inriktning som den som gällde under den tidigare strategiperioden
            för att få kontinuitet och jobba långsiktigt med den här typen
            av frågor. Det här är inga frågor som löses på ett eller två år.
            I den här typen av frågor handlar det om att ha en sammanhållen
            politik och strategi och att jobba långsiktigt med dem.
          </note>
          <note>
            Precis som Karin säger finns det inte så många skarpa förslag
            i själva strategin. Däremot finns det i skrivelsen, som ligger
            till grund för strategin, ett antal beskrivningar av vad man gör
            på de olika områdena. Till exempel framgår det att frågan om sprutbyte
            bereds inom Regeringskansliet och att regeringen avser att återkomma
            i frågan på ett eller annat sätt. Också många av de andra frågor
            som Karin tar upp är frågor som är uppmärksammade och som man
            jobbar med på olika sätt och vis.
          </note>
          <note>
            Vi återkommer i propositionen med förslag till riksdagen som
            vi får behandla längre fram.
          </note>
          <note type="speaker">
            Anf. 136 KARIN RÅGSJÖ (V) replik:
          </note>
          <note>
            Herr talman! Tiden går snabbt. Nu är det två år kvar av mandatperio
            ­ den, och sedan får vi se vad som händer. Vi hoppas på lite rappa
            tag. Det som den förra regeringen inte lyckades med hoppas vi
            att ni klarar av.
          </note>
          <note>
            Statskontoret har utvärderat strategin, som vi har haft i socialutskottet.
            Det har man gjort genom att prata med de personer som har varit
            involverade i arbetet på den statliga nivån och även länsstyrelser.
          </note>
          <note>
            Statskontoret ringde runt till några kommuner för att höra hur
            tillämpningen och implementeringen hade varit och om de kände
            till strategin, om den fanns i deras sinnevärld. Det visade sig
            att Statskontoret fick avbryta utvärderingen, för det var inte
            så många som kände till strategin.
          </note>
          <note>
            Det är en fin strategi, bra ord och bra målsättningar – jättebra
            – men det måste finnas någonting mer. Vissa saker gör länsstyrelserna,
            exempelvis alkoholförebyggande arbete. Men det fattas en del i
            länkningen från strategin ned till det vardagliga arbetet, och
            det saknar jag.
          </note>
          <note type="speaker">
            Anf. 137 HANS HOFF (S) replik:
          </note>
          <note>
            Herr talman! Jag brukar i mina anföranden om de här frågorna
            betona vår breda majoritet och samsyn i de här frågorna i riksdagen.
            Det gör att jag känner stor tillförsikt. Det är bara två år kvar
            av mandatperioden. Men jag känner att det här är frågor som har
            en sådan bredd och tyngd i alla partier i riksdagen, så oavsett
            regering tror jag att de kommer att vara väldigt viktiga för vårt
            samhälle även framöver.
          </note>
          <note>
            Som Karin Rågsjö varit inne på tidigare måste man återkomma med
            förslag i olika frågor som ligger för utredning. Det kommer att
            ske ett stort antal saker. Till exempel kommer regeringen att
            återkomma när det gäller tobaksområdet liksom alkoholområdet.
          </note>
          <note>
            Vi kommer under den är mandatperioden att få ta ställning till
            ett antal förslag som kommer att förbättra situationen rätt så
            rejält på det här området. Det är jag helt övertygad om.
          </note>
          <note type="speaker">
            Anf. 138 CHRISTINA ÖRNEBJÄR (L) replik:
          </note>
          <note>
            Herr talman! Jag har en kort fråga.
          </note>
          <note>
            Varför ändrar man målet som rör specifikt barn och att barnperspektivet
            ska genomsyra hela dokumentet, samtidigt som man ändrar ”personer”
            till ”kvinnor, män, flickor och pojkar” för att synliggöra just
            kön, genus? Hur resonerade man här?
          </note>
          <note type="speaker">
            Anf. 139 HANS HOFF (S) replik:
          </note>
          <note>
            Herr talman! Man ser det som att det helt enkelt ska prioriteras
            högre.
          </note>
          <note>
            Då kan man säga: Ja, men man tar bort den målsättning som har
            funnits tidigare och att det ska integreras på samtliga områden.
            Det är alltså något som ska genomsyra hela strategin. På det sättet
            menar man att frågan lyfts fram, men jag har uppfattat genom er
            motion att ni tycker att den prioriteras ned.
          </note>
          <note>
            Det är bra då att utskottet i bred enighet har sagt att det är
            viktigt att man förändrar målstrukturen, som trots allt görs på
            det här sättet. Tanken är att det ska vara ambitionshöjande och
            att just barnperspektivet i strategin och hela det här arbetet
            ska få en större tyngd. Då är det viktigt att vi nu från riksdagens
            sida säger att vi ska följa upp detta lite extra framöver.
          </note>
          <note type="speaker">
            Anf. 140 CHRISTINA ÖRNEBJÄR (L) replik:
          </note>
          <note>
            Herr talman! Då blir jag ännu mer fundersam över varför man så
            explicit måste skriva ut ”kvinnor, män, flickor och pojkar” men
            inte just ”barn”. Om tanken är att barn lyfts fram för att genomsyra
            hela dokumentet, betyder det då att man degraderar kvinnor, män,
            pojkar och flickor? Jag tycker att diskussionen haltar.
          </note>
          <note>
            Min poäng i det hela är att det som inte nämns försvinner, mäts
            inte och görs inte. Jag var också tydlig i mitt anförande med
            att det är viktigt att också nämna barn för att vi ska kunna mäta
            det här.
          </note>
          <note>
            Jag undrar alltså över resonemanget kring kvinnor, män, pojkar
            och flickor. Hans Hoff nämnde också detta explicit flera gånger
            i sitt anförande när han läste upp målen.
          </note>
          <note type="speaker">
            Anf. 141 HANS HOFF (S) replik:
          </note>
          <note>
            Herr talman! Låt mig understryka att det inte på något sätt har
            varit en ambition från regeringen att prioritera ned barn- och
            ungdomsperspektivet för denna strategiperiod. Snarare har det
            varit tvärtom. Det är så viktigt för regeringen att arbetet fokuserar
            på barn och ungdomar att det har integrerats i hela strategin.
            Man skulle kunna säga att det är överordnat.
          </note>
          <note>
            Men eftersom det finns en oro för att detta ska prioriteras bort
            eller ned är det viktigt att riksdagen när den fattar beslut nästa
            vecka tydliggör för regeringen att regeringen ska återkomma med
            en uppföljning av hur man jobbar med dessa frågor.
          </note>
          <note type="speaker">
            Anf. 142 JAN LINDHOLM (MP):
          </note>
          <note>
            Herr talman! Det övergripande målet för ANDT-politiken är att
            verka för ett samhälle utan narkotika och dopning samt ett samhälle
            där medicinska och sociala skador orsakade av alkohol minskar.
            Målet är också att tobaksbruket ska minska.
          </note>
          <note>
            ANDT-politiken är en viktig del av välfärden eftersom den syftar
            till att ge alla medborgare bästa möjliga förutsättningar till
            fysisk och psykisk hälsa. Bruk av alkohol, narkotika, dopningspreparat
            och tobak är väl dokumenterade hälsofällor. Att undvika dem innebär
            naturligtvis ingen garanti för ett friskt och sunt liv, men det
            är ett väldigt bra bidrag.
          </note>
          <note>
            En formulering i betänkandet som jag särskilt vill lyfta fram
            är den där regeringen tydligt trycker på att de insatser som görs
            för att nå målen ska vila på kunskap. Man skriver nämligen, för
            att förtydliga saken, att det faktum att insatserna ska bygga
            på kunskap innebär att politiken inte får vara statisk. Regeringen
            skriver att politiken hela tiden måste ses över och förnyas utifrån
            den kunskap som finns vid en given tidpunkt.
          </note>
          <note>
            Jag ser den formuleringen som en stor framgång eftersom jag under
            hela mitt vuxna liv har kämpat mot alla de kunskapsfientliga individer
            som anser att kunskap är något konstant. Att regeringen och utskottet
            fastslår att kunskap är stadd i ständig utveckling är för mig
            personligen det viktigaste i hela strategin.
          </note>
          <note>
            Utskottet och regeringen argumenterar för en sammanhållen ANDT-strategi,
            även om man samtidigt pekar på skillnaderna mellan lagligt och
            olagligt. Narkotika och dopning handlar om bruk av olagliga preparat
            , medan tobak och alkohol är legala droger. Därför är målformuleringarna
            också olika. Vi talar om ett samhälle fritt från narkotika och
            dopning men om ett minskat bruk av tobak och alkohol.
          </note>
          <note>
            När man säger att målet är ett tobaksfritt Sverige 2025 menar
            man därför inte helt tobaksfritt, utan man brukar s äga att målet
            är att färre än 5 procent av befolkningen ska bruka tobaksvaror.
            Tanken är att tobaksbruk då inte längre ska utgöra ett självklart
            inslag i vardagen eller samhällsbilden.
          </note>
          <note>
            När man talar om ett Sverige fritt från narkotika och dopning
            är däremot målet att verkligen stoppa all narkotika och dopning.
          </note>
          <note>
            Metoderna för att nå målen påverkas självklart av detta.
          </note>
          <note>
            När det gäller narkotikaklassade preparat finns det dock både
            medicinska och forskningsanknutna undantag som gör att ett visst
            bruk troligen inte går att undvika.
          </note>
          <note>
            Regeringen ser inga starka motiv för att göra några mer omfattande
            förändringar i ANDT-strategin, som till exempel att utvidga den
            till att även omfatta spelberoende och läkemedelsberoende, och
            avstyrker därför sådana förslag.
          </note>
          <note>
            Regeringen pekar även på att man redan står bakom målet om ett
            tobaksfritt Sverige till 2025, varför yrkanden om det avstyrks.
          </note>
          <note>
            I betänkandet står även att regeringen bedömer att målet för
            Sveriges internationella arbete inom ANDT-området tydligt bör
            spegla att folkhälsoperspektivet ska vara vägledande.
          </note>
          <note>
            Här finns det mycket att göra. Sverige bör i samverkan med andra
            så kallade väl utvecklade och förhållandevis rika länder med stor
            köpkraft hos medborgarna samordna sig och ställa krav på de företag
            som , när konsumenterna blir alltmer hälsomedvetna i våra rika
            länder , väljer att i ökad utsträckning sprida reklam i fattiga
            länder för ohälsosamma vanor.
          </note>
          <note>
            När vi i de rika länderna vinner folkhälsokampen mot ohälsoföretagen
            går det ut över de fattiga i världen. Företagen försöker kompensera
            bortfallet på våra marknader genom att skapa nya konsumenter i
            de fattiga länderna.
          </note>
          <note>
            Enligt Världshälsoorganisationen är tobaksreklamen mer omfattande
            ju fattigare länderna är. Redan i dag lever nästan 80 procent
            av alla världens rökare i världens fattiga länder. Världsbanken
            beräknar att de årliga dödsfallen på grund av rökning snabbt ökar
            i dessa länder och kommer att ligga på över 7 miljoner tobaksrelaterade
            dödsfall per år om 14 år.
          </note>
          <note>
            Även om WHO uppmuntrar fattiga länder att införa de restriktioner
            på förpackningar, reklam och så vidare som börjar bli det normala
            i rika länder vågar de fattiga länderna inte driva de juridiska
            processer mot tobaksbolagen som rika länder gör. Till exempel
            vann England nyligen ett sådant. Ofta har dessa länder även alltför
            svag lagstiftning för att kunna driva folkhälsokrav.
          </note>
          <note>
            Här finns en hel del att göra – även med tanke på att många svenskar
            semestrar i utsatta länder och att många i ökad utsträckning migrerar
            från de svaga länderna till de rika länderna i världen. Man kan
            säga att tobaksbruk precis som miljöfrågor är ett gränsöverskridande
            problem.
          </note>
          <note>
            Det är många saker i betänkandet som jag skulle vilja kommentera.
            Men jag gissar att så här dags är det ingen som orkar lyssna på
            mig den extra halvtimme eller 45 minuter som jag skulle behöva
            för det. Därför har jag valt ut några få saker att tala om.
          </note>
          <note>
            För att det inte ska bli något missförstånd vill jag först vara
            tydlig med att jag yrkar bifall till utskottets förslag och avslag
            på samtliga motionsyrkanden.
          </note>
          <note>
            När jag nu har sagt det ska jag ändå tala om en del om en av
            motionerna. Det gäller den om Systembolagets uppförandekod.
          </note>
          <note>
            Det är inte så att jag vänder mig mot att utskottet avstyrker
            motionen. Tvärtom har jag rätt stor förståelse för att man gör
            det, men jag vill ändå tala om motionen i hopp om att så lite
            frön hos några ledamöter och kanske hos några andra som lyssnar.
          </note>
          <note>
            Systembolaget handlar upp stora mängder vin med ursprung i Chile,
            Argentina och Sydafrika. Systembolaget kan inte handla direkt
            från producenterna, utan enligt lagstiftningen måste Systembolaget
            handla från grossister, mellanhänder och importörer i en lång
            kedja.
          </note>
          <note>
            Systembolaget har tagit fram en förnämlig uppförandekod som man
            försöker implementera genom hela kedjan ända ned till de vingårdar
            där druvorna till det vin vi konsumerar i Sverige produceras.
          </note>
          <note>
            I uppförandekoden ställs krav på att vinarbetarna ska ha rimliga
            löner och rätt många rättigheter som vi anser är alldeles självklara
            arbetsrättsliga villkor i vårt land.
          </note>
          <note>
            För att lyckas med att implementera sin uppförandekod anlitar
            Systembolaget företag som besöker och granskar vingårdarna. Personal
            på Systembolaget åker även i viss utsträckning själv till dessa
            länder och besöker vingårdarna för att skaffa sig en egen bild.
          </note>
          <note>
            Vi är några ledamöter som under flera år har haft en dialog med
            Systembolaget om hur man lyckas med genomförandet av uppförandekoden.
          </note>
          <note>
            Eftersom den bild vi fick via fackliga kanaler i dessa länder
            avvek ganska mycket från den som Systembolagets granskare beskrev
            i sina rapporter bestämde vi oss för några år sedan att själva
            åka på studiebesök på vingårdar i dessa länder.
          </note>
          <note>
            Vi träffade politiker, företrädare för de fackföreningar som
            finns, personer som har försökt bygga upp facklig verksamhet men
            som fått sparken och anställda på olika vingårdar. Vi träffade
            givetvis även företrädare för ägarna och i några fall ägarna själva.
          </note>
          <note>
            Jag tänker inte ta er tid i anspråk för att berätta alla de saker
            jag skulle kunna berätta från dessa studiebesök, utan jag ska
            fokusera på en enda sak.
          </note>
          <note>
            När vi får reda på att den lön som två heltidsarbetande föräldrar
            erhåller för tolv timmars arbete per dygn inte räcker för att
            köpa tillräckligt med mat till dem själva och deras två barn så
            att de kan få i sig det minimum av näring som anses nödvändigt
            kan jag inte låta bli att fråga: Hur överlever ni? Svaret är snabbt
            och tydligt: Vi överlever inte; vi dör unga.
          </note>
          <note>
            Så ser verkligheten ut.
          </note>
          <note>
            Systembolaget har goda intentioner, men lagstiftningen med alla
            de påtvingade mellanhänderna gör det inte enkelt.
          </note>
          <note>
            Vi får bara besöka huvudgårdarna som står för varunamnet. Alla
            de lokala underleverantörerna av druvor lyckas vi varken få namn
            på eller få veta var de befann sig. Vi lär oss också att de minimilöner
            som tillämpas på de ”bra” gårdarna ligger långt under en så kallad
            levnadslön.
          </note>
          <note>
            Efter sådana resor är det bara Fairtrademärkta produkter man
            kan bruka utan att känna olust över att bidra till extrem fattigdom
            och i många fall även barnarbete.
          </note>
          <note>
            Herr talman! Jag yrkar som sagt bifall till utskottets förslag
            och avslag på samtliga motioner.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 juni.)
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2016) 388 Förslag till Europaparlamentets och rådets förordning
            om inrättande av ett unionsprogram till stöd för särskild verksamhet
            för att stärka delaktigheten för konsumenter och andra slutanvändare
            av finansiella tjänster i utformningen av unionens politik på
            området finansiella tjänster för perioden 2017–2020
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 juni
          </note>
          <note>
            2015/16:730 Kritik mot förslaget om ny sjukskatt
          </note>
          <note>
            av Mats Persson (L)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:731 Fas 3
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:732 Falska parkeringstillstånd
          </note>
          <note>
            av Erik Andersson (M)
          </note>
          <note>
            till statsrådet Anna Johansson (S)
          </note>
          <note>
            2015/16:733 Lättnader i plan- och bygglagen
          </note>
          <note>
            av Erik Andersson (M)
          </note>
          <note>
            till statsrådet Peter Eriksson (MP)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 juni
          </note>
          <note>
            2015/16:1345 Brottsbekämpande myndigheter och telefonkostnader
          </note>
          <note>
            av Peter Persson (S)
          </note>
          <note>
            till statsrådet Peter Eriksson (MP)
          </note>
          <note>
            2015/16:1346 Tullverket och brottsbekämpning
          </note>
          <note>
            av Peter Persson (S)
          </note>
          <note>
            till statsrådet Anders Ygeman (S)
          </note>
          <note>
            2015/16:1347 Tåg utan gränskontroll
          </note>
          <note>
            av Kent Ekeroth (SD)
          </note>
          <note>
            till statsrådet Anders Ygeman (S)
          </note>
          <note>
            2015/16:1348 Stångådalsbanan
          </note>
          <note>
            av Magnus Oscarsson (KD)
          </note>
          <note>
            till statsrådet Anna Johansson (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 juni
          </note>
          <note>
            2015/16:1313 Situationen på honorärkonsulatet i Beirut
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2015/16:1315 Dubbla gränskontroller för Öresundsresenärer
          </note>
          <note>
            av Tina Acketoft (L)
          </note>
          <note>
            till statsrådet Anders Ygeman (S)
          </note>
          <note>
            2015/16:1316 Problematiska konsumentmarknader
          </note>
          <note>
            av Jessika Roswall (M)
          </note>
          <note>
            till statsrådet Per Bolund (MP)
          </note>
          <note>
            2015/16:1317 Fackföreningarnas rätt att inhämta information kontra
            skyddet av den personliga integriteten
          </note>
          <note>
            av Jenny Bengtsson (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:1318 Skydd av sysselsättningsgraden
          </note>
          <note>
            av Jenny Bengtsson (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:1319 Turkiets agerande i bland annat Syrien
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:1325 Polisens organisation
          </note>
          <note>
            av Hans Hoff (S)
          </note>
          <note>
            till statsrådet Anders Ygeman (S)
          </note>
          <note>
            2015/16:1326 Helhetsgrepp mot fetma
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1327 Kommuner som väntar på ersättning från Migrationsverket
          </note>
          <note>
            av Kent Härstedt (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1323 Nollvision för drunkningsolyckor
          </note>
          <note>
            av Kent Härstedt (S)
          </note>
          <note>
            till statsrådet Anna Johansson (S)
          </note>
          <note>
            2015/16:1324 Åtgärder för att minska antalet drunkningsolyckor
          </note>
          <note>
            av Kent Härstedt (S)
          </note>
          <note>
            till statsrådet Anna Johansson (S)
          </note>
          <note>
            2015/16:1322 Användning av psykofarmaka vid psykisk ohälsa hos
            barn och unga
          </note>
          <note>
            av Cassandra Sundin (SD)
          </note>
          <note>
            till statsrådet Gabriel Wikström (S)
          </note>
          <note>
            2015/16:1332 Miljöeffekterna vid Försvarsmaktens utökade skjutningar
            över Vättern
          </note>
          <note>
            av Stig Henriksson (V)
          </note>
          <note>
            till miljöminister Karolina Skog (MP)
          </note>
          <note>
            2015/16:1334 Amerikanska B-52-plan på svenskt territorium under
            Baltops 2016
          </note>
          <note>
            av Stig Henriksson (V)
          </note>
          <note>
            till försvarsminister Peter Hultqvist (S)
          </note>
          <note>
            2015/16:1328 Ersättning för placering av ensamkommande barn
          </note>
          <note>
            av Kent Härstedt (S)
          </note>
          <note>
            till statsrådet Åsa Regnér (S)
          </note>
          <note>
            § 19 Kammaren åtskildes kl. 17.00.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till ajourneringen
            kl. 13.56,
          </note>
          <note>
            av talmannen därefter till ajourneringen kl. 15.57 och
          </note>
          <note>
            av andre vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Sanktionsavgifter för andra aktörer på fiskets område än
            yrkesfiskare m.m.
          </note>
          <note>
            Miljö- och jordbruksutskottets betänkande 2015/16:MJU17
          </note>
          <note>
            Anf. 1 JESPER SKALBERG KARLSSON (M)
          </note>
          <note>
            Anf. 2 ANDERS FORSBERG (SD)
          </note>
          <note>
            Anf. 3 ESKIL ERLANDSSON (C)
          </note>
          <note>
            Anf. 4 LARS TYSKLIND (L)
          </note>
          <note>
            Anf. 5 MAGNUS OSCARSSON (KD)
          </note>
          <note>
            Anf. 6 JAN-OLOF LARSSON (S)
          </note>
          <note>
            Anf. 7 ANDERS FORSBERG (SD) replik
          </note>
          <note>
            Anf. 8 JAN-OLOF LARSSON (S) replik
          </note>
          <note>
            Anf. 9 ANDERS FORSBERG (SD) replik
          </note>
          <note>
            Anf. 10 JAN-OLOF LARSSON (S) replik
          </note>
          <note>
            Anf. 11 JESPER SKALBERG KARLSSON (M) replik
          </note>
          <note>
            Anf. 12 JAN-OLOF LARSSON (S) replik
          </note>
          <note>
            Anf. 13 JESPER SKALBERG KARLSSON (M) replik
          </note>
          <note>
            Anf. 14 JAN-OLOF LARSSON (S) replik
          </note>
          <note>
            Anf. 15 LARS TYSKLIND (L) replik
          </note>
          <note>
            Anf. 16 JAN-OLOF LARSSON (S) replik
          </note>
          <note>
            Anf. 17 LARS TYSKLIND (L) replik
          </note>
          <note>
            Anf. 18 JAN-OLOF LARSSON (S) replik
          </note>
          <note>
            Anf. 19 EMMA NOHRÉN (MP)
          </note>
          <note>
            (Beslut fattades under § 13.)
          </note>
          <note>
            § 5 Miljöbalken och EU:s kemikalielagstiftning m.m.
          </note>
          <note>
            Miljö- och jordbruksutskottets betänkande 2015/16:MJU18
          </note>
          <note>
            Anf. 20 JESPER SKALBERG KARLSSON (M)
          </note>
          <note>
            Anf. 21 MARTIN KINNUNEN (SD)
          </note>
          <note>
            Anf. 22 KRISTINA YNGWE (C)
          </note>
          <note>
            Anf. 23 JENS HOLM (V)
          </note>
          <note>
            Anf. 24 JESPER SKALBERG KARLSSON (M) replik
          </note>
          <note>
            Anf. 25 JENS HOLM (V) replik
          </note>
          <note>
            Anf. 26 JESPER SKALBERG KARLSSON (M) replik
          </note>
          <note>
            Anf. 27 JENS HOLM (V) replik
          </note>
          <note>
            Anf. 28 LARS-AXEL NORDELL (KD)
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 6 Frågestund
          </note>
          <note>
            Anf. 29 TALMANNEN
          </note>
          <note>
            Fler vägar till läraryrket
          </note>
          <note>
            Anf. 30 CAMILLA WALTERSSON GRÖNVALL (M)
          </note>
          <note>
            Anf. 31 Utbildningsminister GUSTAV FRIDOLIN (MP)
          </note>
          <note>
            Anf. 32 CAMILLA WALTERSSON GRÖNVALL (M)
          </note>
          <note>
            Anf. 33 Utbildningsminister GUSTAV FRIDOLIN (MP)
          </note>
          <note>
            Åtgärder för integration och mot segregation
          </note>
          <note>
            Anf. 34 ROLAND UTBULT (KD)
          </note>
          <note>
            Anf. 35 Utbildningsminister GUSTAV FRIDOLIN (MP)
          </note>
          <note>
            Anf. 36 ROLAND UTBULT (KD)
          </note>
          <note>
            Anf. 37 Utbildningsminister GUSTAV FRIDOLIN (MP)
          </note>
          <note>
            Småskalig vattenkraft
          </note>
          <note>
            Anf. 38 KRISTINA YNGWE (C)
          </note>
          <note>
            Anf. 39 Miljöminister KAROLINA SKOG (MP)
          </note>
          <note>
            Anf. 40 KRISTINA YNGWE (C)
          </note>
          <note>
            Anf. 41 Miljöminister KAROLINA SKOG (MP)
          </note>
          <note>
            Den nationella it-strategin
          </note>
          <note>
            Anf. 42 ROZA GÜCLÜ HEDIN (S)
          </note>
          <note>
            Anf. 43 Utbildningsminister GUSTAV FRIDOLIN (MP)
          </note>
          <note>
            Anf. 44 ROZA GÜCLÜ HEDIN (S)
          </note>
          <note>
            Anf. 45 Utbildningsminister GUSTAV FRIDOLIN (MP)
          </note>
          <note>
            Inga offentliga medel till spridning av våldsbejakande budskap
          </note>
          <note>
            Anf. 46 ANTI AVSAN (M)
          </note>
          <note>
            Anf. 47 Statsrådet ANDERS YGEMAN (S)
          </note>
          <note>
            Anf. 48 ANTI AVSAN (M)
          </note>
          <note>
            Anf. 49 Statsrådet ANDERS YGEMAN (S)
          </note>
          <note>
            Industrins inflytande över den statliga läkemedelskontrollen
          </note>
          <note>
            Anf. 50 KARIN RÅGSJÖ (V)
          </note>
          <note>
            Anf. 51 Statsrådet GABRIEL WIKSTRÖM (S)
          </note>
          <note>
            Anf. 52 KARIN RÅGSJÖ (V)
          </note>
          <note>
            Anf. 53 Statsrådet GABRIEL WIKSTRÖM (S)
          </note>
          <note>
            Åldersbedömningar av nyanlända
          </note>
          <note>
            Anf. 54 MARKUS WIECHEL (SD)
          </note>
          <note>
            Anf. 55 Utbildningsminister GUSTAV FRIDOLIN (MP)
          </note>
          <note>
            Anf. 56 MARKUS WIECHEL (SD)
          </note>
          <note>
            Anf. 57 Utbildningsminister GUSTAV FRIDOLIN (MP)
          </note>
          <note>
            Satsningar på naturreservat och nationalparker
          </note>
          <note>
            Anf. 58 STINA BERGSTRÖM (MP)
          </note>
          <note>
            Anf. 59 Miljöminister KAROLINA SKOG (MP)
          </note>
          <note>
            Anf. 60 STINA BERGSTRÖM (MP)
          </note>
          <note>
            Anf. 61 Miljöminister KAROLINA SKOG (MP)
          </note>
          <note>
            Extra resurser till förlossningsvården
          </note>
          <note>
            Anf. 62 MATHIAS TEGNÉR (S)
          </note>
          <note>
            Anf. 63 Statsrådet GABRIEL WIKSTRÖM (S)
          </note>
          <note>
            Anf. 64 MATHIAS TEGNÉR (S)
          </note>
          <note>
            Anf. 65 Statsrådet GABRIEL WIKSTRÖM (S)
          </note>
          <note>
            Skärpt lagstiftning för ökad trygghet i skolan
          </note>
          <note>
            Anf. 66 CHRISTER NYLANDER (L)
          </note>
          <note>
            Anf. 67 Utbildningsminister GUSTAV FRIDOLIN (MP)
          </note>
          <note>
            Anf. 68 CHRISTER NYLANDER (L)
          </note>
          <note>
            Anf. 69 Utbildningsminister GUSTAV FRIDOLIN (MP)
          </note>
          <note>
            Vinster i välfärden
          </note>
          <note>
            Anf. 70 LARRY SÖDER (KD)
          </note>
          <note>
            Anf. 71 Utbildningsminister GUSTAV FRIDOLIN (MP)
          </note>
          <note>
            Anf. 72 LARRY SÖDER (KD)
          </note>
          <note>
            Anf. 73 Utbildningsminister GUSTAV FRIDOLIN (MP)
          </note>
          <note>
            Växtskyddsmedel och svensk odling
          </note>
          <note>
            Anf. 74 JONAS JACOBSSON GJÖRTLER (M)
          </note>
          <note>
            Anf. 75 Miljöminister KAROLINA SKOG (MP)
          </note>
          <note>
            Anf. 76 JONAS JACOBSSON GJÖRTLER (M)
          </note>
          <note>
            Anf. 77 Miljöminister KAROLINA SKOG (MP)
          </note>
          <note>
            Mäns våld mot kvinnor
          </note>
          <note>
            Anf. 78 SANNE ERIKSSON (S)
          </note>
          <note>
            Anf. 79 Statsrådet ANDERS YGEMAN (S)
          </note>
          <note>
            Anf. 80 SANNE ERIKSSON (S)
          </note>
          <note>
            Anf. 81 Statsrådet ANDERS YGEMAN (S)
          </note>
          <note>
            Arbetsmarknaden för utrikes födda
          </note>
          <note>
            Anf. 82 SVEN-OLOF SÄLLSTRÖM (SD)
          </note>
          <note>
            Anf. 83 Utbildningsminister GUSTAV FRIDOLIN (MP)
          </note>
          <note>
            Anf. 84 SVEN-OLOF SÄLLSTRÖM (SD)
          </note>
          <note>
            Anf. 85 Utbildningsminister GUSTAV FRIDOLIN (MP)
          </note>
          <note>
            Schengens informationssystem och arbetet mot terrorism
          </note>
          <note>
            Anf. 86 ROGER HADDAD (L)
          </note>
          <note>
            Anf. 87 Statsrådet ANDERS YGEMAN (S)
          </note>
          <note>
            Anf. 88 ROGER HADDAD (L)
          </note>
          <note>
            Anf. 89 Statsrådet ANDERS YGEMAN (S)
          </note>
          <note>
            Åtgärder för att minska vårdköerna
          </note>
          <note>
            Anf. 90 LOTTA FINSTORP (M)
          </note>
          <note>
            Anf. 91 Statsrådet GABRIEL WIKSTRÖM (S)
          </note>
          <note>
            Anf. 92 LOTTA FINSTORP (M)
          </note>
          <note>
            Anf. 93 Statsrådet GABRIEL WIKSTRÖM (S)
          </note>
          <note>
            Idrotten som integrationsmedel
          </note>
          <note>
            Anf. 94 ANNA WALLENTHEIM (S)
          </note>
          <note>
            Anf. 95 Statsrådet GABRIEL WIKSTRÖM (S)
          </note>
          <note>
            Anf. 96 ANNA WALLENTHEIM (S)
          </note>
          <note>
            Anf. 97 Statsrådet GABRIEL WIKSTRÖM (S)
          </note>
          <note>
            Tillgången till it-utrustning i lärarutbildningen
          </note>
          <note>
            Anf. 98 MICHAEL SVENSSON (M)
          </note>
          <note>
            Anf. 99 Utbildningsminister GUSTAV FRIDOLIN (MP)
          </note>
          <note>
            Anf. 100 MICHAEL SVENSSON (M)
          </note>
          <note>
            Anf. 101 Utbildningsminister GUSTAV FRIDOLIN (MP)
          </note>
          <note>
            Psykisk ohälsa bland unga
          </note>
          <note>
            Anf. 102 YASMINE LARSSON (S)
          </note>
          <note>
            Anf. 103 Statsrådet GABRIEL WIKSTRÖM (S)
          </note>
          <note>
            Anf. 104 YASMINE LARSSON (S)
          </note>
          <note>
            Anf. 105 Statsrådet GABRIEL WIKSTRÖM (S)
          </note>
          <note>
            Kriterier för att högskolor ska få bli universitet
          </note>
          <note>
            Anf. 106 BETTY MALMBERG (M)
          </note>
          <note>
            Anf. 107 Utbildningsminister GUSTAV FRIDOLIN (MP)
          </note>
          <note>
            Anf. 108 BETTY MALMBERG (M)
          </note>
          <note>
            Anf. 109 Utbildningsminister GUSTAV FRIDOLIN (MP)
          </note>
          <note>
            Effekterna av pensionsavgångar inom trafikpolisen
          </note>
          <note>
            Anf. 110 MONICA GREEN (S)
          </note>
          <note>
            Anf. 111 Statsrådet ANDERS YGEMAN (S)
          </note>
          <note>
            Anf. 112 MONICA GREEN (S)
          </note>
          <note>
            Anf. 113 Statsrådet ANDERS YGEMAN (S)
          </note>
          <note>
            Statsministerns uttalande om börsnotering av skolföretag
          </note>
          <note>
            Anf. 114 ERIK BENGTZBOE (M)
          </note>
          <note>
            Anf. 115 Utbildningsminister GUSTAV FRIDOLIN (MP)
          </note>
          <note>
            Anf. 116 ERIK BENGTZBOE (M)
          </note>
          <note>
            Anf. 117 Utbildningsminister GUSTAV FRIDOLIN (MP)
          </note>
          <note>
            Utökad undervisningstid i skolan
          </note>
          <note>
            Anf. 118 IDA DROUGGE (M)
          </note>
          <note>
            Anf. 119 Utbildningsminister GUSTAV FRIDOLIN (MP)
          </note>
          <note>
            Regeringens livsmedelsstrategi
          </note>
          <note>
            Anf. 120 MAGNUS OSCARSSON (KD)
          </note>
          <note>
            Anf. 121 Utbildningsminister GUSTAV FRIDOLIN (MP)
          </note>
          <note>
            Anf. 122 TALMANNEN
          </note>
          <note>
            § 7 (forts. från § 5) Miljöbalken och EU:s kemikalielagstiftning
            m.m. (forts. MJU18)
          </note>
          <note>
            Anf. 123 JOHAN BÜSER (S)
          </note>
          <note>
            Anf. 124 EMMA NOHRÉN (MP)
          </note>
          <note>
            (Beslut fattades under § 13.)
          </note>
          <note>
            § 8 Avfallshierarkin
          </note>
          <note>
            Miljö- och jordbruksutskottets betänkande 2015/16:MJU22
          </note>
          <note>
            (Beslut fattades under § 13.)
          </note>
          <note>
            § 9 Stärkta sanktionsmöjligheter för Konsumentombudsmannen
          </note>
          <note>
            Civilutskottets betänkande 2015/16:CU23
          </note>
          <note>
            Anf. 125 EVA SONIDSSON (S)
          </note>
          <note>
            Anf. 126 CAMILLA HANSÉN (MP)
          </note>
          <note>
            (Beslut fattades under § 13.)
          </note>
          <note>
            § 10 Kvarstad på bankmedel inom EU
          </note>
          <note>
            Civilutskottets betänkande 2015/16:CU24
          </note>
          <note>
            (Beslut fattades under § 13.)
          </note>
          <note>
            § 11 En samlad strategi för alkohol-, narkotika-, dopnings- och
            tobakspolitiken 2016–2020
          </note>
          <note>
            Socialutskottets betänkande 2015/16:SoU8
          </note>
          <note>
            Anf. 127 EMMA HENRIKSSON (KD)
          </note>
          <note>
            Anf. 128 AMIR ADAN (M)
          </note>
          <note>
            Anf. 129 CHRISTINA ÖSTBERG (SD)
          </note>
          <note>
            Anf. 130 ANDERS W JONSSON (C)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Beslut om ärenden som slutdebatterats den 15 juni
          </note>
          <note>
            NU23 Staten och kapitalet – struktur för finansiering av innovation
            och hållbar tillväxt
          </note>
          <note>
            TU17 Sjöfartsfrågor
          </note>
          <note>
            FiU39 Offentlig upphandling
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            MJU17 Sanktionsavgifter för andra aktörer på fiskets område än
            yrkesfiskare m.m.
          </note>
          <note>
            MJU18 Miljöbalken och EU:s kemikalielagstiftning m.m.
          </note>
          <note>
            MJU22 Avfallshierarkin
          </note>
          <note>
            CU23 Stärkta sanktionsmöjligheter för Konsumentombudsmannen
          </note>
          <note>
            CU24 Kvarstad på bankmedel inom EU
          </note>
          <note>
            § 14 (forts. från § 11) En samlad strategi för alkohol ‑ , narkotika
            ‑ , dopnings- och tobakspolitiken 2016–2020 (forts. SoU8)
          </note>
          <note>
            Anf. 131 KARIN RÅGSJÖ (V)
          </note>
          <note>
            Anf. 132 CHRISTINA ÖRNEBJÄR (L)
          </note>
          <note>
            Anf. 133 HANS HOFF (S)
          </note>
          <note>
            Anf. 134 KARIN RÅGSJÖ (V) replik
          </note>
          <note>
            Anf. 135 HANS HOFF (S) replik
          </note>
          <note>
            Anf. 136 KARIN RÅGSJÖ (V) replik
          </note>
          <note>
            Anf. 137 HANS HOFF (S) replik
          </note>
          <note>
            Anf. 138 CHRISTINA ÖRNEBJÄR (L) replik
          </note>
          <note>
            Anf. 139 HANS HOFF (S) replik
          </note>
          <note>
            Anf. 140 CHRISTINA ÖRNEBJÄR (L) replik
          </note>
          <note>
            Anf. 141 HANS HOFF (S) replik
          </note>
          <note>
            Anf. 142 JAN LINDHOLM (MP)
          </note>
          <note>
            (Beslut skulle fattas den 21 juni.)
          </note>
          <note>
            § 15 Bordläggning
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 17.00.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
