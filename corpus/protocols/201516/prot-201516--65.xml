<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--65</head>
          <docDate when="2016-02-10 00:00:00">2016-02-10 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 26, 27 och 28 januari justerades.
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            från 26 till 28 i socialutskottet
          </note>
          <note>
            från 70 till 75 i EU-nämnden
          </note>
          <note>
            Kammaren medgav dessa utökningar.
          </note>
          <note>
            § 3 Val av extra suppleanter
          </note>
          <note>
            Val av extra suppleanter företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleanter i socialutskottet
          </note>
          <note>
            Veronica Lindholm (S)
          </note>
          <note>
            Emilia Töyrä (S)
          </note>
          <note>
            suppleanter i EU-nämnden
          </note>
          <note>
            Gunilla Nordgren (M)
          </note>
          <note>
            Penilla Gunther (KD)
          </note>
          <note>
            Mikael Oscarsson (KD)
          </note>
          <note>
            Andreas Carlson (KD)
          </note>
          <note>
            Lars-Axel Nordell (KD)
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2015/16:331
          </note>
          <note>
            Till riksdagen
          </note>
          <note>
            Interpellation 2015/16:331 Våld och trakasserier på asylboenden
          </note>
          <note>
            av Désireé Pethrus (KD)
          </note>
          <note>
            Interpellationen kommer att besvaras torsdagen den 11 februari
            2016.
          </note>
          <note>
            Skälet till dröjsmålet är försenat flyg som gjorde att den planerade
            debatten inte kan hållas som planerat.
          </note>
          <note>
            Stockholm den 9 februari 2016
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:89 till finansutskottet
          </note>
          <note>
            Skrivelse
          </note>
          <note>
            2015/16:86 till socialutskottet
          </note>
          <note>
            Framställning
          </note>
          <note>
            2015/16:RB3 till finansutskottet
          </note>
          <note>
            § 6 Kommissionens arbetsprogram 2016
          </note>
          <note>
            Utrikesutskottets utlåtande 2015/16:UU4
          </note>
          <note>
            Kommissionens arbetsprogram 2016 (KOM(2015) 610)
          </note>
          <note>
            föredrogs.
          </note>
          <note type="speaker">
            Anf. 1 EMMA WALLRUP (V):
          </note>
          <note>
            Herr talman! Vänsterpartiet delar flera av de synpunkter och
            invändningar mot kommissionens arbetsprogram som framförs i utrikesutskottets
            utlåtande. Vi står bakom de medskick som har gjorts, bland annat
            om kommissionens bristande ambitioner gällande frågor om klimat
            ‑ , miljö- och energipolitiken.
          </note>
          <note>
            Vänsterpartiet delar utskottets oro när det gäller att den fria
            rörligheten för arbetskraft inte får ske till priset av social
            dumpning.
          </note>
          <note>
            Vi välkomnar kommissionens förslag om att motarbeta de strukturella
            hinder som försvårar för kvinnor att delta i arbetsmarknaden.
            Det är också positivt att man uppmärksammar diskriminering av
            funktionsnedsatta och tillgängligheten och att det blir en fråga
            för många medlemsländer.
          </note>
          <note>
            Det finns flera andra frågor och punkter där vi har en annan
            uppfattning och politik än utskottets majoritet. Här vill jag
            lyfta fram några av Vänsterpartiets synpunkter på dessa områden.
          </note>
          <note>
            Den ekonomiska och sociala krisen i EU fortsätter att fördjupas.
            EU:s inriktning på att spara sig ur krisen har misslyckats. Därför
            menar vi att EU behöver en ny inriktning för den ekonomiska politiken.
            Vi måste sätta människor i fokus i stället för företagens vinster
            i slutändan. Det är det som det hela handlar om.
          </note>
          <note>
            De åtgärder som föreslås i arbetsprogrammet är långt ifrån tillräckliga.
            Vänsterpartiet vill se en tydligare prioritering av åtgärder för
            att stimulera ekonomin och målet om full sysselsättning utifrån
            människans behov. Vi menar att skuldavskrivningarna för enskilt
            land, till exempel Grekland, är en förutsättning för att man ska
            kunna vända den ekonomiska utvecklingen och värna jobb och välfärd.
            Det handlar om att på så sätt stabilisera Grekland, som har drabbats
            av att den ekonomiska fördelningen mellan länder faller orättvist
            i EU. De rika länderna vinner på hela konstruktionen.
          </note>
          <note>
            Vänsterpartiet menar vidare att Sverige inte till varje pris
            ska försvara eurosamarbetet. Att fortsätta ge miljarder av våra
            gemensamma tillgångar i stöd för att bankerna ska slippa kreditförluster
            är inte rimligt. I fallet Grekland har man räddat bankerna på
            bekostnad av arbetslösa, fattiga och pensionärer. Krisen är fullständig
            i Grekland. Vi menar att EU måste möj ­ liggöra för enskilda medlemsstater
            att återgå till nationella valutor på ett balanserat sätt.
          </note>
          <note>
            Den ekonomiska krisen har väldigt negativa konsekvenser för EU:s
            invånare. Bland annat ser vi hur rasism och främlingsfientlighet
            växer runt om i Europa. Det är helt enligt forskningen. När klyftorna
            ökar och resurser omfördelas kraftigt ojämlikt ökar konflikter
            av det här slaget. Det är farligt. Vi måste ta en annan riktning.
            Vi måste börja jobba för jämlikhet. Det handlar om såväl hälsa
            som den stora frågan om främlingsfientligheten, som växer på ett
            våldsamt sätt på sina håll i Europa.
          </note>
          <note>
            Diskrimineringen av romer och antiziganismen är också en utmaning
            i hela Europa. Vi menar att kommissionen borde ha inlett ett arbete
            för att värna romernas rättigheter i hela Europa.
          </note>
          <note>
            I krisens spår ser vi hur konservativa krafter ifrågasätter kvinnors
            rättigheter och de framsteg som har skett på jämställdhetens område.
            Detta hade varit ett bra tillfälle att lyfta och slå vakt om kvinnors
            rättigheter. Men i stället ser vi hur kommissionen mycket tydligt
            valt att nedprioritera jämställdhetsfrågorna i sitt arbete.
          </note>
          <note>
            Vi ser med oro på hur EU och EU:s medlemsstater valt att möta
            flyktingkrisen. I en tid av flera blodiga konflikter och de största
            flyktingströmmarna sedan andra världskriget skulle EU behöva värna
            asylrätten och arbeta fram lagliga vägar och garantera att alla
            EU:s medlemsländer lever upp till sina internationella åtaganden.
          </note>
          <note>
            Det är också så att vi i väst har en del, så att säga, inflytande
            på de här konflikterna historiskt. Det finns en ojämlik resursfördelning.
            Det har funnits olika oljeintressen och andra saker som har triggat
            de här konflikterna, så det är viktigt att vi hjälper till när
            krisen ser ut som den gör.
          </note>
          <note>
            De här perspektiven saknas helt i arbetsprogrammet. I stället
            lyfter man fram förslag om att korrigera svagheter i Dublinsystemet
            och stärka Europeiska stödkontoret för asylfrågor. Vi menar att
            det här inte kommer att lösa situationen för de miljoner människor
            som nu är på flykt.
          </note>
          <note>
            I arbetsprogrammet lyfter man fram att ett starkare och djupare
            samarbete med tredjeland behövs för att förbättra migrationshanteringen.
            I realiteten har detta bland annat inneburit att EU utlovat ett
            alltmer auktoritärt Turkiet 3 miljar der euro för att Turkiet
            ska hindra människor på flykt från att ta sig till EU.
          </note>
          <note>
            Vänsterpartiet är starkt kritiskt till EU:s avtal med Turkiet
            från toppmötet i november och kommer att kräva att vår regering
            och EU gör en noggrann redovisning av hur Turkiet använder pengarna
            och hur de satsas på flyktingarna.
          </note>
          <note>
            En annan punkt som vi vill lyfta upp är frihandelsavtalet mellan
            EU och USA, TTIP. Vänsterpartiet är i grunden positivt till att
            det skapas förutsättningar för ökad handel, men den måste vara
            rättvis och utgå från människa och miljö. Den kan inte i första
            hand utgå från företagens vinster och att man ska kunna stämma
            utifrån ett sådant perspektiv. Det måste vara det som ekonomin
            egentligen är till för, människan, som står i fokus. Vi känner
            djup oro inför de pågående förhandlingarna om frihandelsavtalet
            mellan EU och USA, TTIP. Vi hoppas verkligen att man driver på
            för att det här inte ska urholka demokratin.
          </note>
          <note type="speaker">
            Anf. 2 PYRY NIEMI (S):
          </note>
          <note>
            Herr talman! Vi diskuterar i dag kommissionens arbetsprogram
            2016. Jag vill yrka bifall till utskottets förslag och avslag
            på samtliga reservatio ­ ner.
          </note>
          <note>
            Herr talman! Det finns många viktiga frågor som sammanfattas
            i tio punkter av kommissionen. Jag tänkte beröra tre områden lite
            mer specifikt: EU:s flykting- och migrationspolitik/säkerhetspolitik,
            klimat- och energipolitiken samt relationen till EU:s grannländer.
          </note>
          <note>
            Först en historisk återblick, om än bara några månader. År 2015
            var ett annorlunda år i EU:s historia. Vi fick genomleva stora
            utmaningar praktiskt, emotionellt och ekonomiskt. Visualisera
            bilden av terrorattackerna i Paris i november: 130 döda, ett otal
            skadade och oroliga anhöriga – en nation i kris och med undantagstillstånd.
          </note>
          <note>
            Frankrike gick i krig med Daish och vädjade om militär assistans
            från EU i enlighet med EU:s solidaritetsklausul. Sverige svarade
            snabbt och erbjöd hjälp. Andra EU-länder gjorde likadant. Terrorhandlingar
            ska bekämpas över nationsgränserna. Den typen av solidaritet är
            en naturlig del av medlemskapets värde inom EU-familjen.
          </note>
          <note>
            Jag är den första att instämma i detta och skickar mina varmaste
            tankar till Frankrikes folk, offren och offrens anhöriga. Måtte
            terrorn i alla dess former bekämpas effektivt och målinriktat!
          </note>
          <note>
            Herr talman! Visualisera nu en annan bild från september 2015
            – en död treårig pojke som spolats upp på en sandstrand i Turkiet.
            Det var en bild som fick hela EU och världen att reagera kraftfullt.
            Insamlingarna för att bidra med ekonomiskt stöd till främst flyktingarna
            från Syrien slog rekord. Vanliga människor och ideella organisationer
            visade prov på en sällan skådad solidaritet människor emellan.
          </note>
          <note>
            Debattens vågor gick höga om att EU med sina 500 miljoner människor
            kunde ta emot en större andel av världens 60 miljoner flyktingar.
            Sverige lyckades med högt engagemang tillsammans med like-minded-länder
            som Tyskland få till en fördelningsmekanism om att fördela 160
            000 flyktingar mellan EU:s 28 medlemsländer.
          </note>
          <note>
            Så långt gott, men eftersmaken, herr talman, blev bitter och
            stämningen stel. Tyskland, Österrike och Sverige visade prov på
            solidaritet som i många stycken kan jämföras med de insatser som
            genomfördes under andra världskriget när miljontals människor
            befann sig på flykt. Övriga 25 medlemsländer trätte sinsemellan
            om hur få flyktingar de ville ta emot, hur höga stängsel som skulle
            byggas kring EU:s yttre gränser och hur de på bästa vis kunde
            trixa med Schengenavtalets grundfundament: att asyl söks i ankomstlandet
            till EU.
          </note>
          <note>
            Det här en annan bild av EU, ett osolidariskt EU. Det är ett
            EU där rädslan och egenintresset blir överordnat solidariteten,
            ett helt annat EU än när det gäller kampen mot terrorismen.
          </note>
          <note>
            Jag ställer inte innehållet och allvaret i dessa frågeställningar
            mot var ­ andra; jag exemplifierar bara hur olika medlemsländernas
            agendor kan utvecklas när solidariteten behövs som mest. Därför,
            herr talman, är det viktigt att frågorna får en så tydlig prioritet
            i kommissionens arbetsprogram för 2016.
          </note>
          <note>
            Herr talman! Klimat- och energifrågorna är högst väsentliga i
            EU-samarbetet. EU som en progressiv global aktör i klimatdiskussionerna
            är en kvalitetsgaranti för en framtida fossilbränslefri värld.
          </note>
          <note>
            Parisförhandlingarna var ett steg i rätt riktning, och det finns
            mycket gott som världens övriga länder kan bidra med till framtidens
            moderna och nödvändiga förändringar avseende färden till 1,5-gradersmålet.
            Den sven ­ ska regeringen och vår klimat- och miljöminister Åsa
            Romson gjorde mycket goda insatser, och det är vi väldigt tacksamma
            för. Det bidrog också till de positiva förhandlingsresultaten.
          </note>
          <note>
            Även om EU är en progressiv aktör i världssamfundet finns det
            mycket att göra i många EU-länder. En utveckling från fossilbränslen
            till biodriv ­ medel för att minska fordonsflottans belastning
            på klimatet och uttaget ur våra ändliga resurser är viktig. Förändringen
            av många EU-länders energi ­ system från kol-, naturgas- och oljeberoende
            till fossilbränslefria alternativ som vind och solenergi är också
            viktig.
          </note>
          <note>
            Detta är också en säkerhetsfråga, eftersom EU är beroende av
            att skapa interna energilösningar i en i övrigt osäker omvärld.
            Vi har det hyggligt förspänt i Sverige och klarar oss väl vid
            energibristsituationer, men många EU-länder står dåligt rustade
            på grund av beroendet av till exempel naturgas från länder utanför
            EU. Ett nytt energiskattedirektiv skulle vara välkommet inför
            framtiden.
          </note>
          <note>
            Det är bra att kommissionen prioriterar klimat- och energifrågorna,
            även om det skulle kunna ha varit ett mer progressivt ingångsvärde
            i just arbetsprogrammet.
          </note>
          <note>
            Herr talman! EU som en starkare global aktör är en hörnsten för
            en säkrare värld. Nu om någonsin måste den gemensamma utrikespolitiken
            blir än mer fokuserad och EU-gemensam. När 28 länder står samman
            är det svårt för andra aktörer i till exempel fredssamtal och
            dialoger kring mänskliga rättigheter att bortse från kraften av
            500 miljoner människors folkvalda aktörers ageranden i stora världspolitiska
            händelser. Vi glömmer bort att USA och Ryssland faktiskt har färre
            människor tillsammans än vad EU har.
          </note>
          <note>
            Utvidgningen av EU är viktig. Kommissionens samtal och dialoger
            med associerade länder och kandidatländer lägger grunden för moderna
            förutsättningar för mer demokrati, respekt för mänskliga rättigheter,
            kamp mot korruption, försvarandet och utvecklandet av rättssamhället
            och ekonomisk utveckling inom EU såväl som i EU:s grannländer.
          </note>
          <note>
            Utvidgningsprocessen har också en ytterligare dimension. Den
            fria rörligheten i Europa kan förstärkas och skapa helt andra
            möjligheter för ekonomisk samverkan mellan länderna tack vare
            migrationens kraft, där människor bereds möjligheter att utvecklas
            och bidra till att olika EU-länder får tillgång till god arbetskraft
            under luppen av goda arbetsvillkor.
          </note>
          <note>
            Rörlighet mellan länder är modernt, medan protektionism och nationalism
            är omodernt och visar färdriktningen tillbaka till det gamla Europa,
            i ständiga konflikter och krig mellan grannländer, ofta grundade
            i prestige och en ovilja till samarbete för att det är fel personer
            – kulturellt och etniskt – på andra sidan gränserna.
          </note>
          <note>
            Herr talman! Vi glömmer snabbt att den europeiska kontinenten
            har genomlidit två världskrig under 1900-talet och ett blodigt
            krig på Balkan för drygt 20 år sen. EU är i grunden ett fredsprojekt
            som skapat unik samverkan i en mängd andra frågor.
          </note>
          <note>
            Därför är det så viktigt att kommissionen i allt väsentligt trycker
            på vikten av en fortsatt utvidgning av EU. Visst förekommer det
            stunder av bristande solidaritet mellan EU-länderna, men oftare
            står EU-länderna upp för gemensamma beslut, inte minst i utrikespolitiken.
            Sanktionerna mot Ryssland och Vitryssland är exempel på solidaritet
            med fokus på att skapa bättre förutsättningar för fred och säkerhet
            på hela den europeiska kontinenten.
          </note>
          <note type="speaker">
            Anf. 3 MARGARETA CEDERFELT (M):
          </note>
          <note>
            Herr talman! I dag debatterar vi kommissionens arbetsprogram.
            Det antogs i december och innehåller de stora politiska prioriteringarna
            för den nya kommissionen under året. Målet med kommissionens program
            är att göra skillnad i de stora och övergripande frågorna – de
            frågor, herr talman, som inte kan avgöras på nationell nivå, frågor
            som behöver gränsöverskridande samarbete.
          </note>
          <note>
            I dessa tider när mycket av det arbete vi gör och de frågor vi
            brottas med här i riksdagen, precis som i alla andra nationella
            parlament, handlar om konflikter och människor på flykt finns
            det bara ett sätt att närma sig dessa frågor, och det är samarbete.
          </note>
          <note>
            Det var precis på det sättet som Europa valde att närma sig och
            att enas efter andra världskriget. Det var en tid när Europa var
            härjat. Extremismen hade skövlat åtskilliga liv. Människor hade
            flytt, gömt sig och dödats. Det var en tid när de goda krafterna
            segrade och Europas länder och ledare insåg att en världsdel som
            samarbetar har mycket bättre förutsättningar att erbjuda sina
            medborgare ett liv i fred under goda omständigheter.
          </note>
          <note>
            Jag tycker att detta är viktigt att ha i åtanke, herr talman,
            när vi debatte ­ rar kommissionens arbetsprogram i dag. Syftet
            är ju just att nå en bättre värld, ett bättre Europa, och inte
            bara Europa utan också Europas grann ­ skap.
          </note>
          <note>
            De frågor vi debatterar är övergripande. När det kommer till
            själva ärendebehandlingen i varje specifik fråga är det sedan
            sakutskotten och EU-nämnden som behandlar detta, och därför är
            det en något övergripande debatt i dag.
          </note>
          <note>
            Jag kommer i mitt anförande att lyfta upp några specifika frågor.
            Det är klart att det inte går att i ett anförande här i kammaren
            lyfta upp ett helt program. Det är alldeles för många frågor som
            skulle komma upp i så fall, och jag skulle ta kollego rnas tid
            i anspråk.
          </note>
          <note>
            Jag vill också säga i det här sammanhanget att vi, precis som
            övriga allianspartier, står helt bakom utskottets förslag i utlåtandet
            och yrkar bifall till detta.
          </note>
          <note>
            Vilka frågor vill jag lyfta upp? En fråga handlar om det så kallade
            utstationeringsdirektivet, som vi i Alliansen tar upp i vårt särskilda
            yttrande. Det är viktigt just för att det ska finnas en gemensam
            arbetsmarknad för Europas medborgare så att de kan arbeta i andra
            länder, sändas ut och veta att det finns trygghet. Det handlar
            om sociala rättigheter och ekonomiska rättigheter, det vill säga
            lön, semester, arbetssäkerhet – helt enkelt ett skydd för arbetstagarna.
            Detta behöver vi mer av. Varje land kan inte klara sig självt.
            Det finns ett samarbete. Det har lett fram till att Europa har
            blivit mycket bättre i dag än vad Europa var när EU bildades.
          </note>
          <note>
            En annan fråga jag vill lyfta upp är inte omnämnd med speciellt
            många rader i utlåtandet . Den handlar om antibiotikaresistensen.
            Antibiotikaresistensen är en fråga som är av världsnaturklass.
            Här kan EU göra skillnad. I de fall bakterierna blir helt resistenta
            mot de läkemedel som finns i dag råder en stor risk för att isolering
            och avståndstagande åter får fäste. Här kan EU göra skillnad dels
            för ett samarbete över de medicinska gränserna med regler för
            förskrivning, dels för forskning, utveckling och utbildning för
            att hitta nya medel och sätt att behandla och övervinna de antibiotikaresistenta
            bakterierna.
          </note>
          <note>
            En annan fråga jag vill lyfta upp är det östliga partnerskapet.
            Östliga partnerskapet tillkom för några år sedan på initiativ
            av Sverige och Polen. Syftet var att stödja de östliga länderna
            för att det också där ska bli en positiv utveckling av demokrati,
            arbetsmarknad och inflytande.
          </note>
          <note>
            Jag säger detta på grund av den situation som råder i Ukraina
            i dag. När befolkningen i Ukraina högt och tydligt på Majdan framförde
            önskemål om att närma sig EU reagerade Ryssland. Ryssland reagerade
            så kraftigt att de ryska aggressionerna fortfarande kvarstår.
            EU har inte lämnat Ukraina. EU står fast vid sina principer och
            stöder Ukraina enhälligt med hjälp av bland annat sanktioner mot
            Ryssland. Detta visar också i praktisk handling hur EU kan arbeta
            för att stödja fred och demokrati.
          </note>
          <note>
            Jag vill även lyfta upp en annan fråga som civilutskottet har
            med i sitt yttrande. Jag nämner civilutskottet här därför att
            samtliga utskott i riksdagen har beretts möjlighet att yttra sig
            till utrikesutskottet. Civilutskottet tog fram ytterligare en
            fråga som kan tyckas liten, men den är viktig. Den handlar om
            varje lands rätt att själv t utse regelverk för hur styrelseledamöter
            ska utses. EU har framfört tankar om könskvotering när ledamöter
            i bolagsstyrelser ska utses. Från moderat håll och inom Alliansen
            säger vi att det är en fråga som ska avgöras på nationell nivå.
            Det är ingenting som ska avgöras av EU. Det är en viktig princip.
            Frågor som vinner på ett gemensamt arbete och gemensamma överenskommelser
            ska också avgöras på den gemensamma nivån, övriga frågor på den
            nationella nivån. Detta är också vad civilutskottet har yttrat.
          </note>
          <note>
            Sedan har vi frågan om migrationspolitiken och flyktingkrisen.
            Precis som Pyry Niemi har sagt tidigare ställer sig Moderaterna
            och jag helt bakom beskrivningen. Vi delar uppfattningen att Europa
            måste samarbeta.
          </note>
          <note>
            Jag har anmält åtta minuter, och nu överskrider jag tiden. Tyvärr,
            herr talman, kommer jag att överskrida tiden en kort stund därför
            att frågan är angelägen.
          </note>
          <note>
            Europa behöver samarbeta när det gäller flyktingar. Europa ska
            fortsätta att vara en kontinent som erbjuder människor som flyr
            en fristad. Vi ska räcka ut en hjälpande hand för de personer
            som är i behov av skydd. För att detta ska vara möjligt måste
            Europa samarbeta. 160 000 människor söker hjälp. Ett enskilt land
            kan inte erbjuda den hjälpen, men Europa som kontinent kan samarbeta
            och vara en fristad. Detta är en viktig medmänsklig fråga. Vi
            får inte glömma bort att det var just medmänskligheten som gjorde
            att EU bildades en gång i tiden.
          </note>
          <note type="speaker">
            Anf. 4 BIRGITTA OHLSSON (L):
          </note>
          <note>
            Herr talman! I dag ska vi debattera EU-kommissionens arbetsprogram
            för 2016. Jag vill inledningsvis påminna kammaren om att den stora
            klassiska debatten om Europapolitik kommer lite längre fram under
            våren.
          </note>
          <note>
            Liberalerna är det svenska riksdagsparti som vill gå längst i
            Europasamarbetet genom att fördjupa, utvidga och binda oss samman
            ännu mer när det handlar om EU:s grunder i fråga om demokrati,
            frihet och mänskliga rättigheter. Jag vill kort inleda med ett
            par ord om det europeiska läget just nu.
          </note>
          <note>
            EU-samarbetet befinner sig i den djupaste kris vi någonsin har
            sett i EU:s historia. När det grymma kriget rasar i Syrien och
            60 miljoner befinner sig på flykt borde fler länder än Sverige,
            Tyskland och Österrike ha visat ledarskap och genuin solidaritet.
            Ansvar och solidaritet är kollektiv i en union.
          </note>
          <note>
            När demokratin i världen går tillbaka för nionde året i rad borde
            vi kunna förvänta oss mer av EU-länderna. Vi borde kunna förvänta
            oss att samtliga skulle hylla pressfrihet, öppenhet och mänskliga
            rättigheter. Tvärtemot skämmer EU-länder som Ungern och Polen
            ut unionen genom att trampa på det fria ordet och attackera de
            grundläggande friheterna.
          </note>
          <note>
            Den svenska regeringen har varit märkligt tyst när grannländer
            nedrustar friheten. Också i Pyry Niemis tal lyste detta kraftfullt
            med sin frånvaro.
          </note>
          <note>
            När vi borde ha lärt oss av vår europeiska historia, när vi har
            lärt oss så mycket om högerextremism, rasism och de olika nyanserna
            av brunt, när vi har sett hur de onda och destruktiva krafterna
            har vuxit på europeisk mark, samtidigt som våldsbejakande islamistiska
            extremister har utfört brutala terrordåd i Paris och Köpenhamn,
            borde Europa ha agerat mycket annorlunda.
          </note>
          <note>
            Under dessa tuffa tider behövs mer samarbete, inte mindre. Vi
            ska minnas att EU har vuxit genom tidigare kriser i historien.
            Framför allt behövs mer gränsöverskridande samarbete i de frågor
            som inte kan lösas nation för nation.
          </note>
          <note>
            Den fria rörligheten i EU har gett oss ökat välstånd, bättre
            företagsklimat och större möjligheter för människor. Det är bra.
            Men tyvärr är det inte bara EU-medborgare, turister och hårt arbetande
            människor som drar nytta av gränssamarbetet, utan också kriminella
            ligor utnyttjar de öppna gränserna.
          </note>
          <note>
            Vi ser hur den grova kriminaliteten år för år har förstärkts
            på många håll i Europa trots att EU har försökt att göra motstånd.
            Vi har sett vad som händer när säkerheten brister och hu r det
            drabbar de allra mest utsatta människorna, hur hallickar cyniskt
            kör runt traffickingoffer på groteska turnéer där kvinnor och
            flickor tvingas sälja sig i land efter land. Det är slaveri av
            vår tid i Europa.
          </note>
          <note>
            Vi ser hur vapen sprids över gränserna, och det är lätt för unga
            människor att köpa narkotika, för att inte tala om islamismens,
            Daishs och andra terroristgruppers ökade verksamhet och cyniska
            terrorism i Europa.
          </note>
          <note>
            I dag bor, som nämndes tidigare, en halv miljard människor i
            EU. Det ska jämföras med dryga 300 miljoner medborgare i USA.
            För oss liberaler är det självklart att EU på samma sätt som USA
            behöver federala myndigheter.
          </note>
          <note>
            Herr talman! Det är därför nödvändigt att på sikt inrätta ett
            europeiskt FBI. Det är omöjligt för någon polismyndighet på nationell
            nivå att utreda grova brott som utförs över en hel kontinent.
            Det gör att miljoner brottsoffer i dag ofta står utan upprättelse
            och att brottslingar i många fall kan springa fritt på Europas
            gator.
          </note>
          <note>
            Vi liberaler vill därför att det europeiska rättssamarbetet stärks.
            Det är därför vi har skrivit ett särskilt yttrande på den fronten.
            Det gäller polisen, det gäller säkerhetspolisen och det gäller
            åklagare.
          </note>
          <note>
            För att stoppa den gränsöverskridande och grova brottsligheten
            behöver EU:s åklagarsamarbete Eurojust utvecklas till en europeisk
            åklagarmyndighet, där också den europeiska polisstyrkan kan delta
            i utredningar. Det handlar om att stoppa människohandel, penningtvätt,
            narkotikasmuggling och fusk med bidragspengar.
          </note>
          <note>
            Kommissionens förslag om en EU-gemensam åklagarmyndighet för
            att utreda bedrägerier med EU-medel är ett steg i rätt riktning.
            Man kan hoppas att Eppo kommer att bli ett skarpare vapen mot
            svindlare i hela Europa.
          </note>
          <note>
            Jag tycker att det är beklagligt att inte fler partier i denna
            kammare tycker att det är bra att vi samarbetar mer på denna front
            och vill förstärka det samarbetet. Vi liberaler hoppas att den
            här åklagarmyndigheten i framtiden ska få ett mycket bredare mandat.
            Det behövs för ett säkrare och mer stabilt Europa.
          </note>
          <note type="speaker">
            Anf. 5 SOFIA DAMM (KD):
          </note>
          <note>
            Herr talman! I dag debatterar vi utrikesutskottets utlåtande
            rörande EU-kommissionens arbetsprogram för 2016, ett program som
            fått namnet Dags för nya tag. En något hurtig rubrik, kan tyckas,
            men efter ett eländigt 2015 med långsam ekonomisk återhämtning,
            stor oro i vår omvärld, fler människor på flykt än på flera decennier
            och terrorattacker på europeisk mark bedömer EU-kommissionen att
            det är dags att agera annorlunda – att ta nya tag. Det är en välkommen
            insikt.
          </note>
          <note>
            Herr talman! Kommissionen poängterar att flyktingkrisen och migra
            ­ tionstrycket på de externa gränserna är den mest akuta prioriteringen
            för EU i dag. Instabilitet, krig och konflikter i EU:s närområde
            innebär att frå ­ gan kommer att fortsätta dominera den politiska
            agendan under kommande år.
          </note>
          <note>
            Kommissionen vill därför rätta till brister och svagheter i Dublinsystemet.
            Men ett system som så totalt har havererat kräver mer än korrigering.
            Det krävs en ny modell. Framför oss ligger nu ett viktigt arbete
            som den här kammaren kommer att få anledning att återkomma till.
          </note>
          <note>
            I rapporten betonas att bättre skydd måste ges till människor
            som flytt till ”säkra” grannländer. Det är viktigt. Men när kriget
            i Syrien snart går in på sitt sjätte år räcker det inte att ge
            skydd. Det handlar om att kunna ge människor hopp. Det handlar
            om att kunna ge människor en meningsfull tillvaro. Och så länge
            de inte har rätt att arbeta för att tjäna sitt uppehälle och så
            länge barn går utan skolgång, ja, då kommer människor att ge sig
            av i hoppet om en bättre framtid i Europa. Som Hédi Fried uttryckte
            det på Förintelsens minnesdag: Det handlar inte bara om att överleva.
            Det handlar om att leva.
          </note>
          <note>
            Därför krävs det nya tag när det gäller EU:s insatser som inte
            fokuserar enbart på det humanitära och kortsiktiga utan på långsiktiga
            och hållbara lösningar för att kunna skapa arbete och framtid.
            Här krävs mer. Här krävs, precis som utrikesutskottet framför
            i detta utlåtande, ett bredare omtag gällande utveckling och migration.
            Här krävs nya tag.
          </note>
          <note>
            Herr talman! De senaste dagarna har vi sett fruktansvärda bilder
            på hur al-Asad och Putin bombar sönder Aleppo och hur människor
            i desperation och för att överleva flyr mot en stängd turkisk
            gräns. Vi har kunnat läsa om hur Islamiska staten kopplar ett
            stadigt grepp om det laglösa och sönderfallna Libyen. Rysslands
            krigföring i Ukraina pågår alltjämt. Ja, EU:s närområde är allt
            annat än fredligt. Det är allt annat än stabilt.
          </note>
          <note>
            Den nya europeiska grannskapspolitiken blir därmed ett viktigt
            försök till stabilisering. Men grannskapspolitiken har blivit
            alltmer komplicerad. Det finns stora skillnader mellan grannskapen,
            stora skillnader mellan vårt förhållande till länderna i öst och
            det till länderna i syd och stora skillnader mellan länder. Därför
            är det också välkommet att EU-kommissionen i sin rapport äntligen
            talar om att skräddarsydda lösningar måste till för att nå stabilitet.
            I vårt brokiga grannskap går det inte längre att köra approachen
            ”one size fits all”.
          </note>
          <note>
            En allt självsäkrare och mer aggressiv rysk utrikespolitik leder
            till stora utmaningar för många av länderna i regionen. En öppnare
            ekonomi och frihandel med EU ses av Ryssland tyvärr bara som ett
            hot mot den egna makten snarare än som en möjlighet för regionen
            att utvecklas mot välstånd och stabilitet.
          </note>
          <note>
            När det gäller det södra grannskapet har hoppet som tändes i
            Nordafri ­ ka och Mellanöstern under den arabiska våren omvandlats
            till osäkerhet och oro.
          </note>
          <note>
            Tunisien är en ljuspunkt, men det är ett land i stort behov av
            stöd från EU för att framgångsrikt kunna fortsätta på den väg
            det har valt – den demokratiska. Mörka krafter hotar denna positiva
            utveckling. Vi ska inte låta dessa krafter vinna!
          </note>
          <note>
            EU måste finnas med i det fortsatta demokratiska byggarbetet.
            Det är nu vi måste vara konkret närvarande. EU har varit en viktig
            aktör och måste fortsätta spela en aktiv roll som säkerhetspolitisk
            och ekonomisk partner till Tunisien. Detta tror jag är en nyckel
            för grannskapspolitiken i söder.
          </note>
          <note>
            Det är välkommet att regeringen beslutat att öppna en ambassad
            i Tunis. Detta har vi kristdemokrater drivit länge, för Sverige
            och EU har en viktig roll att spela i sitt grannskap; det råder
            det inget tvivel om.
          </note>
          <note>
            Herr talman! Jag yrkar bifall till förslaget att lägga kommissionens
            ar ­ betsprogram för 2016 till handlingarna, och jag yrkar avslag
            på reservatio ­ nerna.
          </note>
          <note>
            Låt oss nu alla göra en insats för att detta inte ska stanna
            vid fina ord! Låt oss med handling visa att vi på allvar vill
            se ”nya tag” – nya tag som leder till välstånd, säkerhet och stabilitet
            och som resulterar i en bättre insats än den vi såg EU-samarbetet
            leverera 2015!
          </note>
          <note type="speaker">
            Anf. 6 Utbildningsminister GUSTAV FRIDOLIN (MP):
          </note>
          <note>
            Herr talman och riksdagsledamöter! 2015 var ett år av stora prövningar
            för vår del av världen, men där fanns också ljusglimtar som väckte
            hopp.
          </note>
          <note>
            Vid klimattoppmötet i Paris nådde vi fram till en historisk överenskommelse
            om ett nytt globalt bindande klimatavtal. Avtalet är en milstolpe
            för världen. Det stora arbetet ligger framför oss, men ansträngningarna
            i Paris ökar avsevärt våra möjligheter att nå en globalt hållbar
            utveckling.
          </note>
          <note>
            Flyktingkrisen har varit och fortsätter vara en dominerande fråga
            för EU. 60 miljoner människor är på flykt i världen. 1 miljon
            sökte asyl i EU förra året. Det har visat på stora behov av att
            stärka EU:s gemensamma system för migration och asyl.
          </note>
          <note>
            Den oroliga omvärlden med konflikter i EU:s både södra och östra
            grannskap understryker vikten av en aktiv, sammanhållen utrikespolitik
            för fred och säkerhet i vårt närområde.
          </note>
          <note>
            Terroristattackerna i Paris sätter ytterligare fokus på hur utvecklingen
            i vår omvärld också är knuten till vår säkerhet och framtid i
            EU och understryker vikten av EU-samordning, EU-samarbete, EU-solidaritet,
            aktiv samverkan och klok terrorbekämpning. Inom det område jag
            vanligen ansvarar för i regeringen handlar det till exempel om
            att utbyta erfarenheter av hur man förebygger radikalisering.
          </note>
          <note>
            Den ekonomiska återhämtningen i Europa fortsätter, och de sociala
            frågorna har fått ökat fokus i EU-arbetet. Att EU-institutionerna
            och Grekland slutligen nådde en konstruktiv process kring Greklands
            framtid i landets mycket svåra ekonomiska och akuta finansiella
            situation visar styrka.
          </note>
          <note>
            Klimatet, migrations- och utrikespolitiken, arbetsmarknad och
            jämställdhet kommer att vara fokus för mitt anförande.
          </note>
          <note>
            Herr talman! I december lyckades världen som sagt komma överens
            om ett globalt klimatavtal och en ny universell dagordning för
            hållbar utveckling. Nu har startskottet gått för ett kraftigt
            ökat klimatarbete för alla världens länder. Det svåra arbetet
            med att minska utsläppen återstår.
          </note>
          <note>
            Sverige och EU ska visa ledarskap genom konkreta åtgärder på
            hemmaplan i bred samverkan med alla samhällsaktörer. Det nya globala
            avtalet slår fast att temperaturökningen ska hållas väl under
            två grader och att vi ska sträva efter att begränsa den till 1,5
            grader. För att nå målet ska länderna successivt skärpa sina åtaganden.
          </note>
          <note>
            För att EU ska kunna leva upp till detta och vara ett föredöme
            globalt måste vi ha en sammanhållen och ambitiös klimat ‑ , energi-
            och miljöpolitik. Den europeiska energiunionen ska bidra till
            att skapa ett energisystem som är uppbyggt för att klara av att
            hålla den globala temperaturökningen under två grader. För att
            nå klimat- och energimålen till 2030 måste alla kommande EU-förslag
            utformas i linje med EU:s långsiktiga klimatmål.
          </note>
          <note>
            Sverige spelar en stor roll. I sitt utlåtande understryker riksdagen
            likt regeringen vikten av ambitiösa mål på miljö ‑ , energi- och
            klimatområdet. Sverige har satt upp målet att bli ett av världens
            första fossilfria välfärdsländer, och vi vill att fler länder
            i EU antar samma utmaning. Om EU lyckas vara världsledande i omställningen
            till ett hållbart samhälle kommer det också att innebära stora
            konkurrensfördelar och stärka vår ekonomiska utveckling.
          </note>
          <note>
            När hela världen samtidigt söker efter smarta transportsätt,
            grön energi och resurssnåla tekniker är det de företag och länder
            som finner och kan kommersialisera dem först som vinner.
          </note>
          <note>
            Herr talman! Antalet människor på flykt i världen är det största
            sedan andra världskriget. EU:s solidaritet och förmåga till ansvarstagande
            är satt på prov. Utmaningarna är stora och komplexa, men inte
            oöverkomliga. EU:s mottagande av omkring 1 miljon personer under
            2015 motsvarar endast 2 promille av EU:s befolkning. Siffrorna
            gör det tydligt: Kan vi fördela ansvaret gemensamt klarar vi att
            hjälpa.
          </note>
          <note>
            Om alla medlemsländer hade tagit samma ansvar för flyktingmottagandet
            som Sverige skulle EU kunna erbjuda säkerhet och trygghet för
            dem som flytt från krig och förföljelse. Därför ska ansvaret för
            att ta emot asylsökande delas solidariskt av alla EU:s medlemsstater.
            Att så inte sker i dag försvårar allvarligt läget för EU, för
            länderna och för människor på flykt. Det vi ser i EU är inte i
            första hand en flyktingkris – det är en ansvarskris.
          </note>
          <note>
            Under 2015 fattade EU flera viktiga beslut för att hantera den
            akuta situationen och stärka det existerande asylsystemet, men
            mycket återstår. Den gemensamma asyl- och migrationspolitiken
            måste förnyas. Vi behöver ett nytt, långsiktigt och gemensamt
            asylsystem inom EU, där medlemsstaterna solidariskt delar på ansvaret
            att ta emot människor i behov av skydd. De beslut EU gemensamt
            har fattat för ett bättre mottagande bör genomföras omgående,
            och gränssamarbetet måste stärkas så att kontrollen av de yttre
            gränserna kan garanteras och mottagandet kan ske organiserat.
          </note>
          <note>
            Bara under förra året drunknade 3 700 människor i Medelhavet
            på sin väg till Europa för att söka asyl. En tredjedel av dem
            var barn. Det är en helt ohållbar situation, och därför driver
            Sverige på för lagliga vägar in i EU för att söka asyl.
          </note>
          <note>
            De länder som gör det största arbetet med att ta emot människor
            i dagens flyktingsituation är länderna i EU:s och krisens absoluta
            närhet. EU har intresse och ansvar för att stödja demokrati, stabilitet
            och ekonomisk utveckling i sitt grannskap. EU behöver öka ansträngningarna
            för att komma åt roten till oroligheterna genom att verka för
            fred där krisen nu sprids, i Syrien, Irak, Jemen och Libyen. EU
            måste också förstärka sin politik och utveckla relationerna med
            länderna inom det ö stliga partnerska ­ pet, Mellanöstern och
            Nordafrika och stå upp för länders rätt att fatta demokratiska
            och suveräna beslut och välja sin egen framtid. EU ska bevara
            och skydda den europeiska säkerhetsordningen, vilken utmanas av
            Rysslands aggression mot Ukraina.
          </note>
          <note>
            EU:s samarbete med Turkiet är viktigt. Det är angeläget att Turkiet
            och EU kan visa på konkreta framsteg i genomförandet av den gemensamma
            handlingsplanen om migration och de ömsesidiga åtagandena. Men
            utvecklingen i landet när det gäller mänskliga rättigheter är
            mycket oroande. Det är centralt att EU inte gör avkall på sina
            värderingar i samarbetet med Turkiet. Samarbetet ska bygga på
            den formella EU-anslutningsprocessen, som gör det möjligt att
            ställa tydliga krav på Turkiet. Det krävs en omedelbart återupptagen
            vapenvila mellan den turkiska regeringen och PKK så att våldet
            upphör och fredsprocessen på allvar kan återupptas.
          </note>
          <note>
            Sverige verkar för ett aktivt EU i fredsprocessen i Mellanöstern
            och för att genomföra EU:s ställningstaganden med målet om en
            tvåstatslösning där Israel och Palestina kan leva sida vid sida
            i fred och säkerhet. Rådsslutsatserna från 2009 och 2014 är fortsatt
            vägledande för de svenska ståndpunkterna och omfattar alla så
            kallade slutstatusfrågor som gränser, säkerhet, flyktingar, Jerusalems
            status samt vatten- och naturresurser. EU gör en tydlig åtskillnad
            mellan Israel inom 1967 års internationellt erkända gränsdragningar
            och bosättningar i Palestina. Det är inte förenligt med folkrätten
            att bygga bosättningar på ockuperat område.
          </note>
          <note>
            Herr talman! Den ekonomiska krisen har utmanat sammanhållningen
            i Europa. För att skapa ett sammanhållet EU som är både är ekonomiskt
            starkt och socialt hållbart krävs nu ekonomisk utveckling och
            ökad konkurrenskraft i kombination med solidaritet.
          </note>
          <note>
            Den fria rörligheten är en hörnsten i EU-samarbetet och ska gå
            hand i hand med social trygghet, ett högt arbetstagarskydd och
            goda arbetsvillkor för alla arbetstagare, oavsett var de kommer
            från. För att utnyttja potentialen i den inre marknaden är det
            viktigt att människor vågar söka sig till andra medlemsstater
            för att arbeta och samtidigt vara säkra på att deras sociala rättigheter
            tas till vara. Regeringen har framgångsrikt verkat för att de
            sociala frågorna ska få en större roll i EU-samarbetet. Sociala
            frågor finns nu högt upp på EU:s dagordning, och kommissionen
            lyfter ämnen som lika lön för lika arbete och sociala rättigheter.
          </note>
          <note>
            Herr talman! I en tid då högerextrema och populistiska vindar
            blåser i Europa och våra gemensamma grundlägga nde värden utmanas
            måste EU stå upp för mänskliga rättigheter, demokrati, rättsstatens
            principer och jämställdhet. Det är viktigt i EU:s agerande internationellt,
            och det är ock ­ så viktigt när EU-kommissionen agerar inom EU.
          </note>
          <note>
            Jag vill nämna att Ungern vid flera tillfällen de senaste åren
            kritiserats för att brista i respekt för rättsstatens principer.
            Jag vill därtill i mitt anförande nämna att vi sett en oroande
            utveckling i Polen. Sverige välkomnar kommissionens beslut att
            inleda en strukturerad dialog med den polska regeringen inom ramverket
            för att förebygga hot mot rättsstaten i EU. Kommissionen har,
            som väktare av EU:s fördrag, en skyldighet att följa utvecklingen
            i medlemsstaterna. Alla medlemsstater har ett ansvar att leva
            upp till EU:s grundläggande värden i enlighet med EU:s fördrag.
          </note>
          <note>
            Sverige har en feministisk regering och arbetar för ett jämställt
            EU med samma fri- och rättigheter för alla människor. I kommissionens
            arbetsprogram lyfter man vikten av att motarbeta strukturer som
            begränsar kvinnors frihet, och man uppmärksammar i olika delar
            diskriminering, till exempel, som nämnts, på grund av funktionsnedsättning.
            Detta välkomnar Sverige, och vi kommer att vara pådrivande.
          </note>
          <note>
            Regeringen arbetar bland annat för att EU-initiativet Ny start
            för arbetande föräldrar får en jämställd och modern föräldraledighet
            som utgångspunkt. För att säkra ett högt arbetskraftsdeltagande
            bland kvinnor bör initiativet också fånga upp andra viktiga aspekter
            såsom tillgång till högkvalitativ förskola med rimliga avgifter.
            Sverige driver även på för att lyfta arbetet mot våld mot kvinnor
            i väpnade konflikter och vill understryka betydelsen av att det
            nu har utsetts en jämställdhetsrådgivare i EU:s utrikestjänst.
          </note>
          <note>
            I flera europeiska länder hotas i dag hbtq-personers rättigheter
            genom kränkningar och diskriminering. EU behöver ta krafttag för
            att motverka denna utveckling, och det är positivt att kommissionen
            har tagit initiativ till en handlingsplan för att främja lika
            rättigheter för hbtq-personer. Sverige välkomnar särskilt att
            kommissionen fortsatt driver på för ett antagande av det viktiga
            antidiskrimineringsdirektivet.
          </note>
          <note>
            Herr talman! Utfallet av folkomröstningen om Storbritanniens
            EU-medlemskap kommer att ha stor betydelse för EU:s utveckling
            under de kommande åren. Storbritannien är en viktig partner för
            Sverige i EU-samarbetet, och det är av strategiskt intresse för
            oss att landet förblir medlem i EU. Signalerna är fortsatt, från
            såväl Storbritannien som EU-institutionerna och medlemsstaterna,
            att alla eftersträvar att en överenskommelse nås inom kort. Om
            Europeiska rådet når en överenskommelse kan vi vänta oss en folkomröstning
            i sommar. Sveriges utgångspunkter i processen har varit att värna
            ett väl fungerande EU, att grundläggande principer inte urvattnas
            och att processen ska leda till reformer som gynnar alla medlemsländer
            och stärker EU i dess helhet.
          </note>
          <note>
            Herr talman! Låt mig avsluta med att innerligt välkomna att det,
            att döma av utrikesutskottets utlåtande i stort, finns en stor
            politisk samstämmighet i hållningen till kommissionens arbetsprogram.
            Kommissionsordförande Juncker har varit tydlig med att EU ska
            fokusera på ekonomisk utveckling och sysselsättning och att EU
            ska ta mer ansvar och hantera flyktingmottagandet solidariskt
            med gemensamma lösningar. Det är bra, men mer behöver göras. Regeringen
            arbetar aktivt för att EU ska behålla sitt fokus på en ambitiös
            klimatpolitik, en solidarisk och rättssäker migra ­ tions- och
            asylpolitik, ett jämställt samhälle som står upp för mänskliga
            fri- och rättigheter och fler jobb på en europeisk arbetsmarknad
            med rättvisa arbetsvillkor.
          </note>
          <note>
            I detta anförande instämde Pyry Niemi (S).
          </note>
          <note type="speaker">
            Anf. 7 MARGARETA CEDERFELT (M) replik:
          </note>
          <note>
            Herr talman! Gustav Fridolin tog upp flera angelägna frågor.
            Jag ska hålla mig till en av dem, nämligen flyktingfrågan. Den
            ser jag som en av de absolut viktigaste frågorna på EU:s agenda
            i dag.
          </note>
          <note>
            Hur ska EU kunna bidra för att skydda de människor som har behov
            – de som söker asyl och har asylskäl? Jag tänker här på Dublinförordningen,
            som ofta nämns. Man säger att den har havererat. Det är naturligtvis
            allvarligt.
          </note>
          <note>
            Därför vill jag fråga Gustav Fridolin hur regeringen arbetar
            för att Dublinförordningen inte ska haverera, utan att alla EU-länder,
            precis som kommissionen anger, ska samarbeta för att EU med kraft
            och styrka ska kunna erbjuda skydd åt dem som har behov av det.
          </note>
          <note type="speaker">
            Anf. 8 Utbildningsminister GUSTAV FRIDOLIN (MP) replik:
          </note>
          <note>
            Herr talman! Stort tack för frågan, Margareta Cederfelt, och
            för understrykandet av vikten av att vi diskuterar dessa frågor
            och hittar vägar framåt.
          </note>
          <note>
            Det går att ifrågasätta att det är just Dublinförordningen som
            garanterar att vi får en fungerande migrationspolitik i EU där
            alla länder tar ansvar. Självfallet ska de regler vi har följas,
            men det är lika självklart att man när man ställs inför en allvarlig
            kris, som världen just nu gör med den största flyktingkrisen sedan
            andra världskriget, måste kunna justera reglerna så att de fungerar
            i denna kris.
          </note>
          <note>
            Jag tror att det har blivit uppenbart för många inom EU, i alla
            fall i stor utsträckning för oss, att det vi i dag behöver är
            en solidarisk flyktingpolitik där alla EU:s medlemsländer tar
            ett stort ansvar.
          </note>
          <note>
            Dublinförordningen innebär i grunden att det är de länder som
            själva har det största mottagandet, alltså störst antal som söker
            asyl i just det landet, som ska ta ansvaret. Dublinförordningen
            innehåller ingen fungerande omfördelningsmekanism.
          </note>
          <note>
            Svaret på frågan om vad regeringen har gjort är att vi under
            året har varit väldigt pådrivande för att få till en omfördelningsmekanism.
            Den kan ligga till grund för en kommande solidarisk flyktingpolitik
            där alla EU:s medlemsländer som inte har detta i dag bygger upp
            ett fungerande mottagande och där alla medlemsländer är med och
            tar ansvar. Men då måste de regler som finns i dag kunna omprövas
            och nya regler tas fram.
          </note>
          <note type="speaker">
            Anf. 9 MARGARETA CEDERFELT (M) replik:
          </note>
          <note>
            Herr talman! Jag instämmer i det som utbildningsministern nämnde,
            nämligen att det behövs en översyn av regelverket och möjligheterna
            för att kunna hantera flyktingsituationen.
          </note>
          <note>
            Samtidigt är det viktigt att komma ihåg att det är en kris nu.
            Det är människor som står och faller och som flyr för sina liv.
            Det tar tid att göra nya överenskommelser. Dublinförordningen
            finns. Det finns också över ­ enskommelser som ska förbättras
            och som handlar om europeiska asyl ­ system och om att stärka
            Europeiska stödkontoret för asylfrågor.
          </note>
          <note>
            Men vad gör regeringen mer explicit? Det skulle vara intressant
            att höra mer om detta, för det är människor som står och knackar
            på dörren till Europa nu för att söka sig en fristad. Frågan kan
            inte vänta: Vad gör regeringen?
          </note>
          <note type="speaker">
            Anf. 10 Utbildningsminister GUSTAV FRIDOLIN (MP) replik:
          </note>
          <note>
            Herr talman! Svaret på frågan är att regeringen har en agenda
            i två delar som sammanfaller. Den ena delen handlar om vad vi
            som medlemsland gör för att de människor som kommit till vårt
            land och som har behov av skydd ska få det. Där är det oerhört
            viktigt att Sverige fortsätter att vara ett land som står upp
            för den internationella rätten och asylrättens regler och som
            behandlar de asylansökningar som görs i Sverige utifrån en individuell
            prövning.
          </note>
          <note>
            Jag har hört här i kammaren att det finns förslag om att Sverige
            ska upphöra att behandla asylansökningar, men om något EU-land
            skulle bete sig på det sättet skulle det allvarligt försämra förutsättningarna
            för att få till en fungerande solidaritet inom EU.
          </note>
          <note>
            Den andra delen är att se till att den enskilda individuella
            asylprövning ­ en kombineras med ett system där alla EU:s medlemsländer
            tar ansvar. Vi har ansökt om att vara med i den omfördelningsmekanism
            som finns inom EU och som vi har drivit fram. Den svenska regeringen
            har varit pådrivan ­ de bakom det beslutet.
          </note>
          <note>
            Nu arbetar vi tillsammans med länder som har liknande ståndpunkter
            som vår, och vi har ett gott samarbete med EU-kommissionen för
            att få till ett nytt regelverk för den europeiska migrationspolitiken
            baserat på ett gemensamt ansvarstagande mellan EU:s medlemsländer
            där alla är med och delar på ansvaret.
          </note>
          <note>
            Jag vill understryka det jag sa i mitt anförande. Om alla EU:s
            medlemsländer hade tagit emot så många flyktingar från Syrien
            som Sverige hade gjort redan före sommaren, före höstens rubriker
            om flyktingvåg och flyktingströmmar, hade inte en enda individ
            behövt vara kvar i de brinnande, svällande flyktinglägren vid
            Syriens gräns.
          </note>
          <note>
            Så stort har vårt ansvar varit, och så möjligt skulle det vara
            för EU att ta ett ansvar för den aktuella situationen. Men det
            förutsätter att alla medlemsländer är med. Det är det arbetet
            som vi driver nu.
          </note>
          <note type="speaker">
            Anf. 11 SOFIA DAMM (KD) replik:
          </note>
          <note>
            Herr talman! Kristdemokraterna är av den bestämda uppfattningen
            att EU är och ska vara det centrala forumet för svensk utrikes-
            och säkerhetspolitik.
          </note>
          <note>
            EU:s stora styrka ligger i en utrikespolitik som är baserad på
            normer och värderingar. Som världens största ekonomi, världens
            största handelspart och världens största biståndsgivare har EU
            möjlighet att påverka utvecklingen i världen genom många olika
            kanaler.
          </note>
          <note>
            Sveriges regering har prioriterat bort EU-ministerposten. Sveriges
            regering kallar sig i internationella sammanhang för en oberoende
            röst. Med anledning av detta vill jag fråga statsrådet Fridolin:
            På vilket sätt kan en oberoende röst – en regering utan EU-minister
            – verka i ett EU-sammanhang och vara med och driva en stark och
            kraftfull utrikespolitik i en tid då det behövs som mest?
          </note>
          <note type="speaker">
            Anf. 12 Utbildningsminister GUSTAV FRIDOLIN (MP) replik:
          </note>
          <note>
            Herr talman! Att jag står i den här debatten tror jag understryker
            det faktum att Sveriges regering har 24 EU-ministrar. Den tiden
            är förbi då EU kunde betraktas som en enskild angelägenhet för
            någon politiker att syssla med.
          </note>
          <note>
            På samma sätt som utrikesutskottet i riksdagen i behandlingen
            av detta utlåtande lät alla riksdagsledamöter vara med och tycka
            till om EU-kommissionens arbetsprogram måste alla olika ministrar
            i en regering vara EU-ministrar.
          </note>
          <note>
            Jag är ingen Skåneminister i regeringen – i så fall hade jag
            kandiderat till det. Men vi har ingen Skåneminister, för Skånes
            politik är Sveriges politik och därför en angelägenhet för alla
            ministrar i regeringen. På sam ­ ma sätt är det med de nivåer
            som är ovanför Sverige, såsom EU. Alla ministrar är ansvariga
            för EU-frågorna inom sitt område och genom regeringens kollektiva
            beslutsfattande. Det är anledningen till att jag står här.
          </note>
          <note>
            När det gäller Sveriges oberoende i den internationella politiken
            finns det ett sådant. Sverige är ett alliansfritt land. Sverige
            är ett land som står upp för mänskliga rättigheter och uttrycker
            sådant som andra länder ibland avstår från att uttrycka.
          </note>
          <note>
            Jag tycker att det var ganska tydligt i det anförande jag hade.
            Jag tror inte att alla EU-länders regeringar hade haft anföranden
            som handlar om hbtq-personers rättigheter och om vikten av att
            motverka diskriminering av funktionsnedsatta och vikten av jämställdhet.
          </note>
          <note>
            Det ligger ett oberoende i att kunna stå upp för dessa frågor,
            men oberoendet står inte i motsats till en sammanhållen gemensam
            EU-linje i framför allt utrikespolitiken, vilket jag också framhöll
            i mitt anförande. Det finns en styrka i att kunna stå upp med
            en tydlig röst och kunna samordna sig med andra. Där finns ingen
            motsättning.
          </note>
          <note type="speaker">
            Anf. 13 SOFIA DAMM (KD) replik:
          </note>
          <note>
            Herr talman! Jag tackar statsrådet för svaret.
          </note>
          <note>
            Vi är överens om mycket i utlåtandet, men när det gäller vår
            syn på Sveriges oberoende skiljer sig våra meningar åt. Jag menar
            att vi är högst beroende av varandra i den tid vi lever i. När
            vi talar med en ensam röst är vi inte starka utan tvärtom ganska
            svaga.
          </note>
          <note>
            Jag vill återgå till det som med rätta har dominerat den här
            debatten, nämligen flyktingsituationen. I den rapport som vi har
            tagit del av och som vi har tyckt till om lägger kommissionen
            fram en del förslag om det man menar är nya krafttag.
          </note>
          <note>
            Margareta Cederfelt var inne på Dublinförordningen, men kommissio
            ­ nen presenterar även förslag om gränskontroller och lagliga
            vägar. Jag vill därför fråga statsrådet: Var står regeringen när
            det gäller att skapa lagliga vägar, då budskapen om detta inte
            har varit så starka, framför allt inte i EU-nämnden, och när det
            gäller en EU-ledd gränskontroll?
          </note>
          <note type="speaker">
            Anf. 14 Utbildningsminister GUSTAV FRIDOLIN (MP) replik:
          </note>
          <note>
            Herr talman! Den svenska rösten är aldrig ensam, men den är beredd
            att uttrycka det som människor och världen behöver höra. Det innebär
            att man är beredd att ta konflikter ibland . I det ligger också
            det svenska oberoendet, som inte står i motsats till en EU-samordning
            i exempelvis utrikespolitiken.
          </note>
          <note>
            När det gäller de frågor som Sofia Damm ställer har jag varit
            pådrivan ­ de för att öppna diskussionen om lagliga vägar. Vi
            har lyckats putta diskus ­ sionen i EU till att handla om ifall
            det ska finnas lagliga vägar. När Sverige började driva detta
            var det i en kontext där få i EU ens svarade på de ut ­ låtanden
            som den nya regeringen gjorde. Det fanns med i Stefan Löfvens
            första regeringsförklaring. Nu handlar det om hur de lagliga vägarna
            ska utformas och se ut.
          </note>
          <note>
            Vi tror på lagliga vägar där man får en laglig väg in i EU för
            att söka asyl. Vi har tittat på olika modeller för detta. Maria
            Ferm är utsedd till regeringens utredare utifrån den överenskommelse
            om migrationspolitiken som regeringen gjort med bland andra Kristdemokraterna
            för att se hur lagliga vägar kan utformas framöver.
          </note>
          <note>
            Som jag nämnde i mitt anförande är det av största vikt att vi
            börjar arbetet med lagliga vägar som kan leda till ett organiserat
            mottagande. Varje steg med gränskontroller – det är självklart
            att EU måste skydda sin yttre gräns i det samarbete som vi har
            – måste kombineras med att man har fungerande lagliga vägar, för
            att människor som söker asyl ska ha möjlighet att komma in i EU
            och få en individuell prövning.
          </note>
          <note>
            Det är viktigt inte minst utifrån den beräkning som jag slutade
            mitt replikskifte med Margareta Cederfelt med: Det vi ser är absolut
            inte en flyktingkris. EU skulle ha alla möjligheter att klara
            mottagandet av dem som har sökt och av många fler människor som
            i dag faktiskt behöver skydd från krig och förföljelse om alla
            EU:s medlemsländer tar ansvar. Men då måste man kombinera en ny
            flyktingpolitik med både gränskontroller och lagliga vägar.
          </note>
          <note type="speaker">
            Anf. 15 BIRGITTA OHLSSON (L) replik:
          </note>
          <note>
            Herr talman! Jag ska inte gå in i diskussionen om huruvida en
            regering behöver ha en Europaminister eller inte. Men jag kan
            konstatera att det har funnits sådana tidigare, och flera av dem
            har talat mycket tydligt om hbtq-personers rättigheter, feminism,
            mänskliga rättigheter och annat, så det kan vara en viss effekt
            att ha en person som jobbar tydligt med detta i Bryssel.
          </note>
          <note>
            ”The fall of the Berlin Wall makes for nice pictures. But it
            all started in the shipyards.” Det är ett citat från Lech Wałęsa,
            som var den första postkommunistiska presidenten i Polen och en
            känd fackföreningsman, som faktiskt nio år innan Berlinmuren föll
            startade kampen mot kommu ­ nismen och det socialistiska förtrycket
            i Polen.
          </note>
          <note>
            Jag är glad att statsrådet hade några rader om Polen i sitt anförande,
            för det är enormt viktigt att det kommer upp. Vi ser en polsk
            tragedi, med en regering som för en vulgär nationalistisk politik
            som är populistisk och antieuropeisk och kör rakt mot ett dike
            just nu.
          </note>
          <note>
            Jag är väldigt förvånad över att den rödgröna regeringen har
            haft en ganska tyst röst just i fallet Polen och faktiskt också
            i fallet Ungern under hösten. Det har mest handlat om meningsutbyten
            i denna kammare, där några av oss har diskuterat med Margot Wallström
            och lämnat in skriftliga frågor. Mot den bakgrunden är det ändå
            positivt att regeringen vill att EU-kommissionen ska granska vad
            som händer i landet just nu.
          </note>
          <note>
            Men jag är intresserad av hur långt den rödgröna regeringen är
            beredd att gå mot länder som bryter mot EU:s grundläggande värderingar
            om demokrati och mänskliga fri- och rättigheter. Det handlar om
            att granska och syna men faktiskt också att straffa.
          </note>
          <note>
            Jag vill veta vad utbildningsminister Gustav Fridolins syn är
            när det handlar om att våga införa ekonomiska sanktioner mot länder
            som trampar på EU:s grund.
          </note>
          <note type="speaker">
            Anf. 16 Utbildningsminister GUSTAV FRIDOLIN (MP) replik:
          </note>
          <note>
            Herr talman! Låt mig först motsäga den verklighetsbeskrivning
            som Birgitta Ohlsson gör. Jag delar inte beskrivningen av att
            den svenska regeringen skulle vara tyst om utvecklingen i vare
            sig Polen eller Ungern. Såväl utrikesministern som för den delen
            andra ministrar som har ett aktivt utbyte med länder, till exempel
            kulturministern, har varit mycket aktiva i diskussionerna om vikten
            av yttrandefrihet, vikten av organisationsfrihet och vikten av
            att man upprätthåller EU:s grundläggande värden och de grundläggande
            demokratiska värden som är under diskussion.
          </note>
          <note>
            Frågan som Birgitta Ohlsson ställer är hur långt regeringen är
            beredd att gå. Jag tror nog att riksdagen förstår att det i det
            känsliga läge som vi är i nu – där Sverige välkomnar en granskning
            av Polen utifrån kommis ­ sionens uppdrag som väktare av EU:s
            fördrag – vore olyckligt att ha en diskussion i varje EU-parlament
            om vilka straffmekanismer enskilda re ­ geringar skulle vilja
            använda mot ett enskilt land under tiden en sådan granskning pågår.
          </note>
          <note>
            Jag konstaterar att EU-fördraget innehåller ett antal mekanismer
            för att hantera det man uppfattar som brott mot EU:s grundläggande
            värden, och Sverige är såklart principiellt berett att använda
            de mekanismerna utifrån den arbetsordning som finns. Just nu är
            vi i skedet att EU-kommissionen gör den granskning som vi välkomnar.
          </note>
          <note type="speaker">
            Anf. 17 BIRGITTA OHLSSON (L) replik:
          </note>
          <note>
            Herr talman! Det var ett svagt svar, utbildningsminister Gustav
            Fridolin. Om du hade följt den debatt som har förekommit bland
            EU-ministrarna i Europa de senaste fem åren hade du noterat att
            ekonomiska sanktioner har varit en mycket levande politisk fråga,
            där många faktiskt har vågat tycka och tänka fritt och utveckla
            sina åsikter.
          </note>
          <note>
            Vi kan nu konstatera att Polen i strukturfondsstöd fram till
            2020 i långtidsbudgeten ska ta emot 640 miljarder kronor, så Polen
            var den stora vinnaren. Det är samtidigt ett land som struntar
            i flyktingsolidaritet och som nu går långt i att utmana pressfriheten
            och det fria ordet.
          </note>
          <note>
            Det är inte heller vilket land som helst, utan det är ett av
            EU:s största länder, med nästan 40 miljoner invånare. Det har
            varit en lång och tydlig debatt kring inte bara politiska sanktioner
            utan också ekonomiska sanktio ­ ner.
          </note>
          <note>
            Vill den rödgröna regeringen vara den tydliga rösten för frihet
            i världen måste man också våga diskutera det. Ska EU ‑ länder
            kunna inkassera 640 miljarder kronor under så lång tid och samtidigt
            strunta i varför man byggde den här unionen och dess värderingar?
            Där måste Gustav Fridolin kunna vara tydlig. Är du bredd att våga
            lyfta den frågan? Jag säger inte att det skulle genomföras i dag
            eller i övermorgon. Men vågar du tycka att man ska gå vidare,
            så att det inte bara blir en ganska feg debatt, som vi har haft
            om Ungern på europeisk nivå, utan att man också våga r ta i med
            hårdhandskarna? Money talks – det vet vi i EU-politiken.
          </note>
          <note type="speaker">
            Anf. 18 Utbildningsminister GUSTAV FRIDOLIN (MP) replik:
          </note>
          <note>
            Herr talman! Låt mig, också som svar på den förra repliken från
            Birgitta Ohlsson, understryka att jag tycker att Birgitta Ohlsson
            gjorde ett mycket gott arbete som EU-minister i den föregående
            regeringen. I det arbetet ingick också att såsom regeringsföreträdare
            uttrycka sig på det sätt som man ser är det bästa för att uppnå
            största möjliga resultat, i det här fallet för de mänskliga rättigheterna
            i den granskning som görs av Polen, och vi har också i det sammanhanget
            diskuterat Ungern. Jag tror inte att det hör dit att använda hot
            i riksdagens kammare för att vinna inrikespolitiska poäng. Jag
            är övertygad om att Birgitta Ohlsson aldrig sysslade med sådant
            under sin tid som EU-minister, och det tänker inte heller jag
            göra.
          </note>
          <note>
            Vi har ett ömsesidigt beroende av varandra inom EU. Det är själva
            poängen med EU och det som gör att EU kan ha verktyg i den här
            typen av situationer. Där finns mekanismer för att till exempel
            använda ekonomiska verktyg när länder bryter mot regler som EU-fördraget
            är byggt på.
          </note>
          <note>
            Vi är självklart beredda att använda de mekanismerna om en sådan
            situation uppstår. Men i det läge som vi är i nu pågår det i fallet
            Polen en granskning, i och med en dialog med kommissionen. Det
            pågår också en dialog inom ramen för Venedigkommissionens arbete
            i Europarådet som har inletts på Polens begäran. Det viktiga nu
            är att Polen följer de rekommendationer som till exempel Venedigkommissionen
            kommer fram till. Det är den process som vi är i nu. Principiella
            ställningstaganden till de mekanismer som finns i EU-fördraget
            har vi, men i fallet Polen inväntar vi dialogen och vad den leder
            fram till.
          </note>
          <note type="speaker">
            Anf. 19 EMMA WALLRUP (V):
          </note>
          <note>
            Herr talman! Jag vill bara yrka bifall till Vänsterpartiets reservation
            2 i ärendet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 7 Lag om fritidsbåtar och vattenskotrar
          </note>
          <note>
            Trafikutskottets betänkande 2015/16:TU8
          </note>
          <note>
            Lag om fritidsbåtar och vattenskotrar (prop. 2015/16:64)
          </note>
          <note>
            föredrogs.
          </note>
          <note type="speaker">
            Anf. 20 EMMA WALLRUP (V):
          </note>
          <note>
            Herr talman! Jag vill inledningsvis säga att vi i Vänsterpartiet
            stöder regeringens förslag till ny lag om fritidsbåtar och vattenskotrar.
          </note>
          <note>
            Under de 20 år som har gått sedan den nuvarande lagen trädde
            i kraft har mycket hänt på området, inte minst vad gäller miljö-
            och säkerhetskrav. Det är också positivt att det nu är på gång
            att det ska bli förarbevis och åldersgräns för vattenskotrar,
            även om det inte tas upp i just det här sammanhanget. Det är något
            som Vänsterpartiet har kämpat för länge, då vattenskotrarna ställer
            till mycket problem och även olyckor. Det är viktigt att reglera
            dem just när det gäller säkerhetsaspekter.
          </note>
          <note>
            Men det skulle också behöva säkerställas att vattenskotrarna
            inte påverkar vattenfaunan. Djurlivet tar skada av det kraftiga
            undervattensbuller som vattenskotrarna förorsakar. I samband med
            att det ska tas fram en ny lag för vattenskotrar och fritidsbåtar
            vore det lämpligt att redan från början lyssna på Havs- och vattenmyndigheten,
            som påtalar att undervattensbullret har negativ påverkan på livet
            i havet. Det är en ny aspekt som man kanske inte tänker på i första
            hand.
          </note>
          <note>
            Vi brer ut oss mycket på jorden. Det här är en av många störningar
            som vi orsakar djurlivet.
          </note>
          <note>
            Enligt många forskare är vi nu inne i antropocen, en ny tidsålder
            efter holocen, där det är människan som är den är starkaste geologiska
            kraften. Med detta menas att vi påverkar naturen mer än naturen
            påverkar sig själv. Till exempel fraktar vi lika mycket grus och
            sand som hela världshaven med våra lastbilar när vi bygger väg,
            betonghus med mera.
          </note>
          <note>
            Detta föranleder att vi måste bli planetskötare, som miljöprofessorn
            Johan Rockström myntade i sitt Sommarprogram i år, som var det
            Sommarprogram som hade flest lyssnare i år. Att bli planetskötare
            innebär att vi helt enkelt måste samverka med naturen. Vi måste
            fundera på hur den fungerar och bygga samhället i samverkan med
            naturen.
          </note>
          <note>
            Detta nyår upptäckte jag för första gången hur stressade fåglarna
            var vid fyrverkerierna. Det är inte bara tama djur som blir stressade
            utan även de vilda djuren. Vi tar en mycket stor plats i naturen.
          </note>
          <note>
            I och med klimatförändringarna kommer samtidigt ekosystemen att
            ha svårare att samverka. Arter kommer att övervintra på olika
            nya sätt, och olika arter får nya levnadsmönster eftersom de anpassar
            sig på olika sätt till uppvärmningen. Detta skapar förskjutningar
            i ekosystemet. Hela livsväven på jorden är ett nätverk av olika
            arter. Detta minskar så att säga resiliensen, det vill säga motståndskraften
            i ekosystemen. Detta kommer i slutändan att drabba oss själva.
            Det kan till exempel röra vårt eget brukan ­ de av naturen.
          </note>
          <note>
            När olika arter blir stressade, minskar i antal eller kanske
            dör ut kommer vi till exempel att få minska vårt skördeuttag från
            haven. Detta kan röra såväl fiske som andra födokällor och ge
            stora problem för oss själva. Vi lever trots allt av naturen,
            även om vi har glömt bort det eftersom vi lever i en civilisation
            där vi inte har kontakt med den källa som vi hämtar våra resurser
            ifrån.
          </note>
          <note>
            I samband med att den nya lagen tas fram borde man därför ställa
            krav på att vattenskotrarna inte ska bidra till skadligt undervattensbuller.
            Det är inte rätt att här hänvisa till att det inte får läggas
            en börda på branschen. Vi måste faktiskt bygga ihop ekonomi och
            ekologi. De måste vävas ihop till en helhet, så att det blir resilient
            och hållbart i längden. Vi kan inte fortsätta att tänka på kortsiktig
            ekonomi, utan vi måste börja tänka på långsiktig resurshushållning
            så att vi mår bra tillsammans här på jorden både med varandra
            och med andra arter.
          </note>
          <note>
            Vi skulle också vilja att det nu samtidigt tas fram föreskrifter
            för eldrivna vattenskotrar och fritidsbåtar, eftersom de finns
            att tillgå i dag. Det är viktigt att de också hamnar i regelsystemet
            så fort som möjligt för att en utveckling av dem ska gynnas.
          </note>
          <note>
            Jag yrkar bifall till vår reservation.
          </note>
          <note type="speaker">
            Anf. 21 LARS MEJERN LARSSON (S):
          </note>
          <note>
            Herr talman! I dag debatterar vi trafikutskottets betänkande
            8 om lag om fritidsbåtar och vattenskotrar. Jag vill börja med
            att yrka bifall till förslaget i betänkandet och avslag på reservationen
            med anledning av motio ­ nen.
          </note>
          <note>
            Betänkandet avser ett EU-direktiv som ska implementeras i svensk
            lagstiftning. Lagändringen innehåller regler om konstruktions-
            och tillverkningskrav för fritidsbåtar och vattenskotrar. Förslaget
            syftar till att säkerställa att hälsa och säkerhet för personer
            och egendom eller miljö inte äventyras. Det innebär också kontroll
            av tillverkare, importörer och andra aktörer på marknaden för
            att kontrollera efterlevnaden och därmed möjliggöra fri rörlighet
            inom EU för fritidsbåtar och vattenskotrar.
          </note>
          <note>
            Det är ett fullharmoniseringsdirektiv, vilket innebär att man
            inför lagstiftningen utan att införa några speciella tillägg för
            Sverige. För detta finns det majoritet i utskottet.
          </note>
          <note>
            Herr talman! Emma Wallrup, Vänstern, har väckt en motion som
            dessutom avser att minska miljöpåverkan som undervattensbuller
            och att stimulera till en ökad användning av eldrivna fritidsbåtar
            och vattenskotrar.
          </note>
          <note>
            Detta är i sig mycket lovvärt, och många skulle nog uppskatta
            om det blev tystare både här och där. Som dykare kan jag vittna
            om att det även skulle uppskattas under ytan.
          </note>
          <note>
            Utvecklingen går framåt med olika typer av motorer och drivmedel.
            Länge var utombordsmotorerna de som släppte ut mest föroreningar.
            Men nya typer av motorer tas fram, och efter hand som man byter
            till nya motorer förändras detta.
          </note>
          <note>
            Vår kollega Suzanne Svensson har roat sig med att leta efter
            gångbara motorer som skulle kunna fungera som huvudmotorer för
            fritidsbåtar. Men det var inte någon framgångsrik inventering.
            Hon blev inte riktigt nöjd med gångtid och kapacitet, som hon
            uttryckte det.
          </note>
          <note>
            Suzanne Svensson kommer från en medelstor kustkommun och har
            även tittat lite på hur det skulle kunna se ut med laddningsställen
            för fritidsbåtar i hennes kommun. Kommunen har ca 1 700 båtplatser,
            och många som hyr båtplats kommer från platser utanför Blekinge
            men har ändå valt att hyra en båtplats i Blekinge på grund av
            närheten till skärgården och det öppna havet.
          </note>
          <note>
            Småbåtshamnen där hennes familj har bryggplatser är den största
            småbåtshamnen. Där finns det 600 platser. Merparten av bryggorna
            är långa flytbryggor eller fasta bryggor där det finns landel
            dragen i början av bryggorna.
          </note>
          <note>
            Hälften av öarna är obebodda – det är det fria friluftslivet
            som använde r dessa öar – och hälften av öarna är bebodda.
          </note>
          <note>
            Så vad gör man om man befinner sig ute till havs och kör slut
            på bränslet? Man kan förstås ta med sig en dunk. Men det krävs
            ändå en rejäl utbyggnad, annars måste jag ställa frågan: Vem får
            tanka sin båt inför helgen och lämna bryggan? Då kan vän av ordning
            säga att det går att snabbtanka. Ja, men det bränner ut batteriet
            fortare.
          </note>
          <note>
            Slutligen mynnar detta ut i var vi ska satsa resurserna. Var
            behövs de bäst? Vi diskuterar ofta i utskottet om det ska vara
            fråga om alla fordonsslag eller om vi måste prioritera. Vi brukar
            konstatera att det är prioritering som gäller.
          </note>
          <note>
            Herr talman! Jag ser fram emot att få fortsätta att diskutera
            denna utvecklingsfråga med branschen och i utskottssammanhang,
            men jag anser att den inte hör hemma i denna lagstiftning.
          </note>
          <note>
            (Applåder)
          </note>
          <note type="speaker">
            Anf. 22 EDWARD RIEDL (M):
          </note>
          <note>
            Herr talman! Sverige är ett av världens mest båttäta länder.
            Vi har en båt per åtta vuxna i vårt land. Det gör att vi har strax
            över 900 000 fritidsbåtar i Sverige. Varje år tillbringar ungefär
            2 ½ miljon vuxna svenskar någon del av sin sommar i en fritidsbåt.
            Båten är viktig i vårt land.
          </note>
          <note>
            Att åka båt är också ett bra sätt att njuta av den fantastiska
            natur som finns i Sverige och att använda sig av den allemansrätt
            som få människor på denna planet är förunnade.
          </note>
          <note>
            Båtlivet är också en miljardindustri i vårt land. Med underleverantörer
            har ungefär 12 000 personer sin försörjning från båtbranschen.
          </note>
          <note>
            I sammanhanget kan det vara väl värt att komma ihåg att båtlivet
            i Sverige sannolikt är, lite beroende på hur man mäter, världens
            säkraste båtliv. Vi har olika typer av båtliv i världen, och det
            är därför lite svårt att jämföra alla länder. Men bland de länder
            som är jämförbara med Sverige kan vi med fog hävda att vi har
            världens säkraste båtliv. Och inte bara det, det blir också allt
            färre människor som mister livet på sjön. Det är en bra utveckling
            på alla sätt och vis.
          </note>
          <note>
            Herr talman! Den föreliggande propositionen är en följd av EU:s
            fritidsbåtsdirektiv. Den nya lagen ska säkerställa att fritidsbåtar
            och vattenskotrar uppfyller goda miljö- och säkerhetskrav men
            även att vi har en bättre marknadskontroll och bestämmelser om
            alla aktörers skyldigheter inom båtlivet.
          </note>
          <note>
            I slutändan innebär det ökad konsumentnytta och ökat konsumentskydd.
            Det är alltså bra för alla Sveriges båtägare och framtida båtägare
            att vi får detta på plats.
          </note>
          <note>
            Jag tycker att det är bra att Emma Wallrup från Vänsterpartiet
            engagerar sig i miljöfrågorna. Jag välkomnar alla sådana initiativ.
            Därför är det glädjande att vi har en bra utveckling på området.
            Båtmotorerna blir allt renare och förorsakar allt mindre buller,
            vilket inte minst de som njuter av båtlivet tycker är bra. Man
            vill ha mycket av lugn och ro när man är ute på sjön.
          </note>
          <note>
            Det är bra att vi får gemensamma regelverk i Europa. Sverige
            är ett alldeles för litet land för att kunna påverka miljön i
            det stora. Vi måste få många länder som sluter upp kring just
            miljökrav, bullerkrav med mera. Det är bra i det som EU har enats
            om i fritidsbåtsdirektivet.
          </note>
          <note>
            Med detta, herr talman, yrkar jag bifall till propositionen och
            avslag på Vänsterpartiets följdmotion.
          </note>
          <note>
            I detta anförande instämde Erik Ottoson (M).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 8 Ett särskilt straffansvar för resor i terrorismsyfte
          </note>
          <note>
            Justitieutskottets betänkande 2015/16:JuU17
          </note>
          <note>
            Ett särskilt straffansvar för resor i terrorismsyfte (prop. 2015/16:78)
          </note>
          <note>
            föredrogs.
          </note>
          <note type="speaker">
            Anf. 23 BEATRICE ASK (M):
          </note>
          <note>
            Herr talman! Det är bra, för att inte säga helt nödvändigt, att
            riksdagen på sitt bord i dag har konkreta förslag för att kriminalisera
            terrorismresor och finansiering av sådana. Moderaterna stöder
            propositionen. Vi stöder också utskottets förslag, vilket inkluderar
            ett tillkännagivande om att det ska vara möjligt att återkalla
            eller tillfälligt dra in passet för den som på sannolika skäl
            är misstänkt för att förbereda eller påbörja en resa i terrorismsyfte.
            Det senare är en praktisk åtgärd som kan vara väldigt bra i vissa
            givna lägen. Det är förvånande för mig att vi inte har regeringspartierna
            med oss i den saken.
          </note>
          <note>
            Därutöver yrkar jag bifall till reservation 2, som handlar om
            att lagstiftningen ska ses över efter två år eftersom vi måste
            säkerställa att den fungerar effektivt. Den är komplicerad och
            den är inte helt enkel. Just därför är det viktigt att redan nu
            bestämma att vi följer upp den.
          </note>
          <note>
            Herr talman! I början av december diskuterade vi här i kammaren
            en ny strategi mot terrorism. Den är liksom tidigare strategier
            en övergripande beskrivning av många olika insatser och åtgärder
            som görs eller behöver göras för att samhället ska stå starkare
            mot terrorism. Över tid är det så att individers, nätverks och
            olika organisationers sätt att agera på för att leva upp till
            sina extrema och våldsbejakande idéer förändras. En gemensam nämnare
            är att man vill skrämma, hota och med våld skapa förutsättningar
            för att forma samhället efter egna värderingar – vanligtvis långt
            ifrån sådant som handlar om grundläggande mänskliga fri- och rättigheter,
            demokrati och öppenhet.
          </note>
          <note>
            Jag behöver inte påminna kammaren eller åhörarna om de attentat
            som i närtid har tagit livet av många oskyldiga människor. Berättelserna
            och bilderna om fruktansvärd grymhet och total avsaknad av empati
            och respekt för andra upprör och skrämmer. Det är också terroristernas
            syfte. Därför ska man naturligtvis inte ge dem för mycket utrymme
            av den delen.
          </note>
          <note>
            Det är människor som begår de här dåden, och de är farliga. Samhällets
            uppgift och vår uppgift här i dag är att arbeta för att förebygga
            och bekäm ­ pa terrorism och terrorister – att ta hotet på allvar.
          </note>
          <note>
            Bakgrunden till dagens ärende är den rekrytering av personer
            från Sverige som sker till terrorismverksamhet utomlands. Närmare
            300 personer har de senaste åren rest till Syrien eller Irak för
            att ansluta sig till väpnade grupper. Propagandan och rekryteringsstrategierna
            via internet är omfattande och uppenbarligen framgångsrika. Vi
            vet att en del av dem som har åkt är döda. Det är kanske det mindre
            problemet. Några har återvänt och rest igen. Andra kan tänkas
            återvända till Sverige med erfarenheter, kunskaper och/eller uppdrag
            att använda de kunskaperna här eller på något annat håll i världen.
          </note>
          <note>
            På motsvarande sätt ser det ut i många andra länder. Terrorism
            verkar över nationsgränserna. Därför krävs det att länder samarbetar.
            FN har också antagit en bindande resolution om kriminalisering
            av just terrorismresor. Kammaren diskuterade alldeles nyss kommissionens
            arbetsprogram; inom EU pågår också ett viktigt arbete för att
            bekämpa terrorismen.
          </note>
          <note>
            I dag har vi ett förslag på bordet som har föregåtts av en noggrann
            beredning. Det är bra. Avvägningarna både vad gäller utformning
            av lagstiftningen och när det gäller påföljder är viktiga. Det
            finns invändningar på vissa punkter; det framgår av reservationerna.
            Vår uppfattning från moderat sida är dock att huvudförslaget är
            bra. Svårigheterna kommer framför allt att ligga i utredning och
            bevisning.
          </note>
          <note>
            Vi anser också att det ligger ett värde i bred enighet när det
            gäller försvaret av det fria och öppna samhället. Sedan får vi
            följa upp det hela och se om det är effektivt nog och om vi behöver
            skärpa till oss i något hörn eller göra någonting annat. Men det
            är viktigt att nu ta detta steg och få lagstiftningen på plats.
          </note>
          <note>
            Från moderat sida är vi emellertid bekymrade över att lagstiftningen
            kan leda till sämre förutsättningar för Säkerhetspolisens underrättelsearbe
            ­ te genom information från signalspaning. Den frågan har diskuterats
            i ett helt annat sammanhang, vilket vi påminner om i ett särskilt
            yttrande. Det finns därför ingen anledning att ta det en gång
            till här.
          </note>
          <note>
            Vi konstaterar också att detta är fråga om ny lagstiftning som
            kriminaliserar handlingar i ett tidigt skede och som inkluderar
            finansiering på ett bredare sätt. Det är inte okomplicerat. Därför
            finns det anledning att göra som vi gör med tillkännagivandet
            – att bestämma oss för en uppföljning och översyn relativt snart,
            så att vi säkerställer att detta, som ändå är väldigt svårt, blir
            rätt.
          </note>
          <note>
            Herr talman! Den 10 december var en stor dag. Då gjordes en överens
            ­ kommelse mellan Socialdemokraterna, Moderaterna, Miljöpartiet,
            Center ­ partiet, Liberalerna och Kristdemokraterna om åtgärder
            mot terrorism. l den ingick frågan om lagstiftning och straffansvar
            för resor med terrorism ­ syfte och en skärpning av straffsatserna
            för terrorfinansieringsbrottet. Detta är något som vi moderater
            länge har drivit. Överenskommelsen inne ­ håller fler åtgärder,
            och några är på gång. Vi moderater kommer noga att följa upp överenskommelsen,
            och jag är lite bekymrad över några frågor.
          </note>
          <note>
            Vi är till exempel överens om att hemlig dataavläsning ska utredas
            och att direktiven ska beslutas om i mars. Samtliga partier i
            överenskommelsen skulle ges möjligheten att påverka direktiven.
            Tiden går fort. Vi skriver nu mitten av februari, och det är bara
            några veckor kvar tills det ska fattas beslut. Ännu har vi inte
            sett något utkast. Kan regeringens företrädare ge något besked
            om när direktiven kommer för synpunkter och diskussion?
          </note>
          <note>
            Vi var också överens om att tydliggöra kommunernas ansvar ”för
            ett strukturerat och konkret arbete med att förebygga radikalisering
            och rekrytering till våldsbejakande grupper”. Det inkluderar hur
            man möter återvändare. Man kan följa Aftonbladets serie som har
            funnits i några dagar nu. Där pekar tidningen på hur det ser ut
            i praktiken, och man får inse att de här människorna återvänder
            till just kommunerna. De kommer inte ensamma, utan ibland med
            barn som har fötts i verksamheten. De har påverkats av händelser
            som vi inte ens vågar tänka oss in i. De kommer till Tranås, Sveg,
            Svenljunga, Borås eller Stockholm och hamnar här. Det är alldeles
            självklart att det är just i kommunerna man då måste ha en beredskap
            för hur man ska arbeta.
          </note>
          <note>
            Jag undrar: Vilka åtgärder har regeringen nu vidtagit sedan december
            för att tydliggöra för kommunerna att de ska bereda detta arbete?
            Jag vet att det är mycket varierande och fortfarande på ett stadium
            som inte håller för den verklighet som vi ska möta.
          </note>
          <note>
            För tids vinnande nöjer jag mig med att ta upp bara två av de
            punkter som finns i överenskommelsen och där vi väntar på lite
            aktivitet. Moderaterna kommer också fortsatt att ta arbetet mot
            terrorism på stort allvar. Vi kommer att följa upp varje del av
            överenskommelsen, och vi är beredda att göra mer där så behövs.
            Det är viktigt att samhället står upp starkt mot denna typ av
            kriminalitet och att vi försvarar det öppna och fria samhället
            i varje stund och varje dag.
          </note>
          <note>
            (Applåder)
          </note>
          <note>
            I detta anförande instämde Erik Ottoson (M).
          </note>
          <note type="speaker">
            Anf. 24 LAWEN REDAR (S):
          </note>
          <note>
            Herr talman! Vad gör vi när samma idéer som har försökt utplåna
            visionen om oss har kommit tillbaka, när det börjar sätta sig
            i hederliga människors näthinna, när språket plötsligt förändras,
            när människans vilja till förståelse och tillit alltmer begränsas
            och när slutsatserna landar i att vi är så pass olika att vi inte
            längre kan leva sida vid sida med ömsesidig respekt? Vad gör vi
            när det är pluralismen som blir hotet och inte enfalden, när vi
            lever så segregerat och ojämlikt att stereotypa berättelser blir
            den andres sanning, när fördomen blir så djupt rotad att vi till
            slut börjar känna hat och mobiliserar oss mot varandra och blir
            övertygade om att vi med våld har rätt att utplåna mångfalden?
          </note>
          <note>
            Det här var det som hände i Norge sommaren 2011. Anders Behring
            Breivik, som först var engagerad i Fremskrittspartiet och sedan
            i det mer högerextrema forumet Nordisk.nu blev slutligen radikaliserad
            i sin ultranationalism till den grad att han utförde Nordens kanske
            värsta och mest brutala terrordåd i modern tid.
          </note>
          <note>
            Varför jag tar upp det här, herr talman, är för att terrorattentatet
            fortfarande kryper in i skinnet på mig. Måltavlan var Arbetarpartiet
            och AUF, de norska socialdemokraterna, som han hävdade var orsaken
            till det mångkulturella samhället som skulle bekämpas. 69 personer
            mördades på Utöya och 110 skottskadades.
          </note>
          <note>
            Mycket av Breiviks ideologiska grund går även att utläsa i höstens
            attentat i Paris.
          </note>
          <note>
            Platsen där unga hipsters, aktivister, hiphopare och kulturintresserade
            av olika härkomster och sociala bakgrunder blev måltavla för terrororganisationen
            Daishs dåd. Terroristerna riktade inte sitt hat till högerextrema
            antimuslimistiska krafter i Europa utan mot konsertlokalen Bataclan,
            känd för att vara Paris progressiva hjärta med besökare av olika
            härkomster och boende i olika delar av staden.
          </note>
          <note>
            Slutsatsen av dessa avskyvärda terrordåd är att det är det öppna,
            demokratiska mångfaldssamhället i sig som verkar utgöra det största
            hotet mot det totalitära samhälle som terroristorganisationer
            och terrorister i dag vill skapa. Deras ideologi grundar sig i
            att mörda dem som agerar för mångfalden eller lever i den. I Syrien
            och Irak attackerar Daish minoriteter såsom judar, kristna, shiamuslimer,
            kurder och ezidier i syfte att skapa den så kallade rena staten
            – en ideologi inte långt ifrån Breiviks eller den sven ­ ska högerextremismens.
          </note>
          <note>
            Därför måste kampen mot terrorismen i dag vara en kamp mot brottet
            i sig men också dess grundläggande orsaker och ideologi. Internationellt
            sett handlar det om att bekämpa terroristorganisationerna tills
            de faller. Det gör vi genom att delta i den internationella koalition
            som bildats i syfte att militärt bekämpa Daish men även Boko Haram.
            Det gör vi genom att verka för stabilitet och politiska lösningar,
            inte minst i Irak och Syrien. Och det gör vi genom att ta nationellt
            ansvar för kontraterrorismen i form av att förebygga, förhindra
            och försvåra, stoppa finansieringen, deltagandet och stödet till
            terroristorganisationer.
          </note>
          <note>
            Här hemma i Sverige handlar det också om en politik för social
            sam ­ manhållning mot segregation, klyftor och ojämlikhet. Men
            även om terror ­ ismen faller eller om misstänkta terrorister
            tillfångatas finns det risk för att dess ideologi överlever. Därför
            måste ett av de viktigaste inslagen i kontra ­ terrorstrategin
            vara att utmana terrorgruppernas och terroristernas världs ­ åskådning.
            I världen i dag innebär det en kamp mot rasismen i alla dess former
            och värnandet om pluralismen, rättstatsens principer och demokra
            ­ tin.
          </note>
          <note>
            Herr talman! Vad vi ska diskutera i dag är justitieutskottets
            betänkande om ett särskilt straffansvar för resor i terrorismsyfte
            som syftar till att skapa en effektiv straffrättslig lagstiftning
            för att kunna motverka terrorismbrottet. Genom de förslag som
            finns i betänkandet uppfyller Sverige dels de krav som ställs
            i FN:s säkerhetsråds resolution 2178 om utländska terrorstridande,
            dels vad som följer av Financial Action Task Forces rekommendationer
            om finansiering av terrorism.
          </note>
          <note>
            Lagstiftning på området är helt nödvändigt då lagen om straff
            för of ­ fentlig uppmaning, rekrytering och utbildning avseende
            terroristbrott och annan särskilt allvarlig brottslighet, också
            kallad rekryteringslagen, samt lagen om straff för finansiering
            av särskilt allvarlig brottslighet i vissa fall, finansieringslagen,
            inte räcker till. För att tillgodose åtagandet i resolu ­ tio
            ­ nen men även rekommendationerna behövs alltså nykriminalisering
            och andra lagändringar.
          </note>
          <note>
            Det som föreslås i betänkandet är följande:
          </note>
          <note>
            För det första föreslås en ny straffbestämmelse som ska införas
            i rekryteringslagen och som ska omfatta den som tar emot instruktioner
            och utbildning i avsikt att använda dem för särskilt allvarlig
            brottslighet, om instruktionerna syftar till att främja sådan
            brottslighet och personen på något sätt agerar i form av att ta
            emot den typen av utbildning. Självutbildning, deltagande i utbildning
            i humanitär rätt eller mottagande inom ramen för en militärtjänst
            omfattas inte av straffansvaret, och det är viktigt att betona.
          </note>
          <note>
            För det andra föreslås ytterligare en straffbestämmelse i rekryterings
            ­ lagen där regeringen vill kriminalisera gärningen att resa eller
            påbörja en resa till annat land än det land man är medborgare
            i, om avsikten är att begå eller förbereda särskilt allvarlig
            brottslighet eller ta emot instruktio ­ ner och utbildning i detta
            syfte.
          </note>
          <note>
            För det tredje föreslås en ny straffbestämmelse i finansieringslagen
            som ska omfatta den som samlar in, tillhandahåller eller tar emot
            pengar eller annan egendom för att användas för resa i terrorismsyfte.
            Mottagande av pengar eller annan egendom i syfte att främja annans
            resa ska också kriminaliseras.
          </note>
          <note>
            För det fjärde föreslås en straffbestämmelse i finansieringslagen
            beträffande den som samlar in, tillhandahåller eller tar emot
            pengar eller annan egendom i syfte att egendomen ska användas
            av en person eller sammanslutning av personer som begår särskilt
            allvarlig brottslighet eller gör sig skyldig till försök, förberedelse,
            stämpling eller medverkan till sådan brottslighet.
          </note>
          <note>
            Det framgår slutligen av betänkandet att brotten ska kunna upptas
            i svensk domstol om brotten begåtts av svensk medborgare utomlands
            eller av utlänning som befinner sig i Sverige. Brotten är alltså
            undantagna kravet på dubbel straffbarhet i brottsbalken.
          </note>
          <note>
            Dessutom ska elektronisk kommunikation, hemlig övervakning av
            elektronisk kommunikation samt hemlig kameraövervakning få användas
            i förundersökningen, vilket kommer att underlätta polisens arbete.
          </note>
          <note>
            Herr talman! Det finns en del reservationer i ärendet som jag
            skulle vilja kommentera. Den första avser reservation 1 av Vänsterpartiet
            som för det mesta handlar om de inskränkningar som lagförslaget
            innebär beträffande grundlagsskyddade rättigheter men även de
            fri- och rättigheter som skyddas av Europakonventionen.
          </note>
          <note>
            Mot bakgrund av detta har konstitutionsutskottet haft möjlighet
            att reda ut frågorna och samtidigt se vad det är som landar i
            de här betänkligheterna.
          </note>
          <note>
            Vad de har landat i är att det är angeläget för Sverige att ha
            en välavvägd lagstiftning för att kunna motverka terrorismen.
            De har också landat i att vissa begränsningar får göras av våra
            fri- och rättigheter om begränsningen är proportionell. KU menar
            att begränsningen av informationsfriheten och rörelsefriheten,
            som det här kommer att handla om, samt ingreppen som görs av den
            personliga integriteten är nödvändig i förhållande till de fördelar
            och vinster som kan uppnås med åtgärderna. I övrigt menar både
            regeringen och KU att föreningsfriheten inte begränsas med lagförslaget.
          </note>
          <note>
            Reservation 9 av Liberalerna och Sverigedemokraterna avser kriminalisering
            av förberedelse av resa. Jag yrkar avslag på reservationen med
            motiveringen att det inte behövs ett försöksbrott då betänkandet
            i sig innebär en kriminalisering i ett tidigt stadium. Betänkandets
            förslag skulle innebära att vi exempelvis ska kunna stoppa människor
            som befinner sig på en flygbuss, medan Liberalerna och Sverigedemokraterna
            vill göra det kriminaliserat redan att köpa biljetten. Det är
            ett exempel på hur långtgående skillnaderna är. Men de är ändå
            inte så jättestora, för vad som här måste bedömas är proportionaliteten
            i det vi kriminaliserar, hur långtgående det ska vara. För att
            kunna upprätthålla principen mellan våra grundlagsfästa friheter
            och den kriminalisering vi vill göra kan vi inte gå hur långt
            som helst, men vi går ändå väldigt långt i det här förslaget.
          </note>
          <note>
            Avslutningsvis vill jag kommentera tillkännagivandet av Moderaterna,
            Sverigedemokraterna, Liberalerna, Centerpartiet och Kristdemokraterna
            om återkallelse eller tillfälligt indragande av pass. Partierna
            hävdar att de vill öka möjligheten att återkalla eller tillfälligt
            dra in passet för den som på sannolika skäl är misstänkt för att
            förbereda eller ha påbörjat en resa i terrorismsyfte.
          </note>
          <note>
            Här yrkar jag avslag främst för att partiernas förslag är mjukare
            än den befintliga lagstiftningen. Den som på sannolika skäl är
            misstänkt för att ha påbörjat en resa med terrorismsyfte går ju
            med lagförslaget att häkta. Alternativet är att personen kan få
            passet beslagtaget, vilket utgör ett alternativ till häktning.
            Dessutom har regeringen överlämnat en proposition med förslag
            om åtgärder mot missbruk av svenska pass. Därför saknas det enligt
            min mening anledning för riksdagen att göra något tillkännagivande
            i frågan.
          </note>
          <note>
            Herr talman! Med betänkandet avser vi att förhindra terrorismen.
            Det gör vi genom att stå upp för det samhälle med demokrati och
            mångfald som vi alla värnar om, men samtidigt också genom att
            bistå vår rättsstat med de verktyg som krävs för att bekämpa brottsligheten.
          </note>
          <note>
            Därför yrkar jag bifall till förslaget till beslut i betänkandet.
            Jag ställer mig bakom reservation 13, även om jag inte kommer
            att yrka bifall till den, och yrkar avslag på alla andra reservationer.
          </note>
          <note>
            (Applåder)
          </note>
          <note>
            I detta anförande instämde Arhe Hamednaca (S).
          </note>
          <note type="speaker">
            Anf. 25 BEATRICE ASK (M) replik:
          </note>
          <note>
            Herr talman! Det kan förefalla lite märkligt att begära replik
            när vi i huvudsak är överens om propositionen, men det finns flera
            saker att fundera över i detta allvarliga ämne.
          </note>
          <note>
            Problemet är att göra verkstad och säkerställa att vi faktiskt
            stoppar människor från att resa och rekryteras. Vi kan ha en stor
            debatt om orsaker, samband och allt det långsiktiga, men den praktiska
            frågan hur vi stoppar människor från att ge sig iväg är värd att
            fundera över.
          </note>
          <note>
            Det är riktigt att det finns regler där man kan återkalla pass
            och häkta. Men det är ett stort problem att samhället verkar rätt
            handlingsförlamat när det gäller att faktiskt ingripa. När en
            ung människa är på väg och föräldrarna står där och vill ha någons
            hjälp att göra något vore det radikala att ta passet direkt. Det
            går att göra mer på detta område, och det är det vi signalerar.
          </note>
          <note>
            När det gäller kommunerna, vad planerar regeringen för att säkerställa
            att det händer något? Vi har listor på personer som har rest iväg
            och kommer tillbaka. Vi vet att det föds barn i dessa terroristläger
            som kommer att följa med föräldrarna tillbaka till Sverige. Det
            kommer att bli en radikal utmaning.
          </note>
          <note>
            I december var vi överens om att det skulle göras mer för att
            säkerställa att kommunerna vet hur de ska jobba. Men det har inte
            hänt något. När kan vi förvänta oss ett resultat i denna fråga?
          </note>
          <note type="speaker">
            Anf. 26 LAWEN REDAR (S) replik:
          </note>
          <note>
            Herr talman! Det känns bra att många av oss är angelägna om att
            komma till rätta med denna problematik – och framför allt att
            vi ser den.
          </note>
          <note>
            När det gäller arbetet i kommunerna är det mycket som ska till.
            Den tidigare regeringen tillsatte en samordnare som arbetar med
            frågorna. Vi har utökat samordnarens mandat och resurser så att
            denne ska kunna arbeta vidare med frågan.
          </note>
          <note>
            Utredaren har lagt fram ett förslag om en nationell stödlinje
            för anhöriga så att de kan kontakta någon och få hjälp om något
            inte verkar stämma med barnen.
          </note>
          <note>
            Kommunerna följs också upp av samordnaren med medarbetare i syfte
            att lägga fram kommunala planer för hur man ska tackla dessa utmaningar.
          </note>
          <note>
            I mångt och mycket krävs en polisiär insats. Säpo har god kontakt
            med de olika distrikten i polisorganisationen för att kunna tackla
            dessa utmaningar. Vi förstärker i och med denna lagstiftning möjligheten
            till utredning, hemlig avlyssning och så vidare för att polisen
            ska känna att man har mandat att reda ut.
          </note>
          <note>
            Mycket arbete görs, och kommunerna är på gång. Vissa kommuner
            har kommit längre i arbetet, men vi ska självklart följa upp så
            att samtliga kommuner tar frågan på allvar och tar fram kommunala
            strategier för att kunna hantera frågan.
          </note>
          <note type="speaker">
            Anf. 27 BEATRICE ASK (M) replik:
          </note>
          <note>
            Herr talman! Det är utmärkt att det ska göras något. Jag vill
            se konkreta initiativ i praktiken. Vi har rapporter om personer
            som både har kommit tillbaka och vänt och som ställer till det
            i närsamhället när de återvänder. Detta är otroligt angeläget.
            Det är inte till att fundera över några planer, utan det är till
            att börja arbeta.
          </note>
          <note>
            Jag håller med om att polisen har en viktig uppgift. Problemet
            är att svensk polis går på knäna, och man har begärt resurser.
          </note>
          <note>
            När det gäller just den fråga vi nu behandlar har polisen i sitt
            remissvar understrukit att man är bekymrad över att säkerhetspolisen
            inte kommer att få tillräckligt med underrättelseinformation för
            att klara sitt uppdrag. Då kommer den lokala polisen, som ofta
            ska hålla ögonen öppna, nämligen inte att ha den information som
            krävs.
          </note>
          <note>
            Detta måste vi vara observanta på, och det inkluderar det jag
            lyfte upp om hemlig dataavläsning, att kunna läsa av information
            och kommunika ­ tion på ett sådant sätt att man har underlag för
            det konkreta arbetet.
          </note>
          <note>
            Vad jag efterlyser är lite mer verkstad när det gäller det vi
            har kommit överens om att åstadkomma, och en av oppositionens
            uppgifter är att jaga regeringen så att vi punkt för punkt genomför
            det vi har kommit överens om. Det lär nämligen dyka upp nya bekymmer
            som vi behöver ta tag i därutöver.
          </note>
          <note type="speaker">
            Anf. 28 LAWEN REDAR (S) replik:
          </note>
          <note>
            Herr talman! Jag vill inte göra en konfliktfråga av detta, men
            när vi talar om verkstad är det viktigt att påminna sig om att
            regeringen kom till ett tomt bord på området när den tillträdde,
            bortsett från den samordnare som tillsattes av den tidigare regeringen.
          </note>
          <note>
            Därefter har vi arbetat kraftfullt i frågan. Det har tagits fram
            en natio ­ nell plan för att försöka bekämpa terrorism, och vi
            har samarbetat med borgerligheten och andra partier för att hitta
            åtgärder för att bekämpa ter ­ rorism.
          </note>
          <note>
            I dag kriminaliserar vi resandet, vilket gör att återvändandet
            förhoppningsvis inte kommer att vara ett stort problem. Men vi
            kommer självklart att titta närmare på hur denna lagstiftning
            implementeras i arbetet.
          </note>
          <note>
            Det här är ett sätt att gå vidare i arbetet, men vi stannar inte
            där. Vi fortsätter att utveckla, och det kommer att läggas fler
            åtgärder och förslag på riksdagens bord. Det kan borgerligheten
            och inte minst Beatrice Ask definitivt förvänta sig av oss.
          </note>
          <note type="speaker">
            Anf. 29 KENT EKEROTH (SD):
          </note>
          <note>
            Herr talman! Jag står bakom alla våra reservationer, men för
            tids vinnande yrkar jag bifall bara till reservationerna 11 och
            14.
          </note>
          <note>
            Det är ingen hemlighet att Sverigedemokraterna efterfrågar lagskärpningar
            när det gäller det mesta inom justitieutskottets beredningsområde.
            Kraftigt skärpta straff och utökade befogenheter för hela rättsväsendet
            är centralt. På sikt, i regering, vill vi ha en tillsättning av
            en polischef som vill och vågar göra sitt jobb, tar tuffa beslut
            och inte viker sig för en vänsterliberal opinion, ofta orkestrerad
            av våra vänsterliberala medier.
          </note>
          <note>
            Vi har länge tjatat om riktiga livstidsstraff, kraftigt skärp
            t a straff för våldsbrott, sexualbrott, tillgreppsbrott, såsom
            inbrott, och mycket annat.
          </note>
          <note>
            Vi har föreslagit ökade befogenheter för att stävja upplopp som
            existerar på grund av att de sju andra partierna har hållit våra
            gränser helt öppna för kriminella och för invandring.
          </note>
          <note>
            Vi vill se möjlighet till undantagstillstånd i förorter och på
            andra platser. Vi vill ha en lymmellagstiftning och tillåta användning
            av vattenkanoner, gummikulor, tårgas och så vidare för att visa
            dem som försöker bygga upp parallella samhällen vem som bestämmer
            i vårt land.
          </note>
          <note>
            År ut och år in har vi tjatat om utvisning av kriminella utlänningar,
            både genom utlänningslagen och lagen om särskild utlänningskontroll.
            Alla andra sju partier har varit nöjda med en ordning där en överväldigande
            majoritet av de kriminella utlänningarna får stanna i landet.
            De senaste uppgifterna visar att 83 procent av de utlänningar
            som begår brott och hamnar i fängelse i Sverige får stanna.
          </note>
          <note>
            Vi har tjatat och tjatat och tjatat. Det är inte nog med att
            de andra sju partierna har röstat emot våra förslag. De har även
            aktivt debatterat mot oss och försvarat en ordning där mördare
            kommer undan med två tre år i fängelse, ibland för att de är unga.
            De har försvarat en ordning där grova våldtäktsmän inte blir utvisade
            trots domar på fem år – detta hände nyligen i Ludvika – där knivmördare
            kommer ut på obevakad permission efter tio månader och så vidare.
          </note>
          <note>
            I en del av dessa frågor har vi nu fått med oss andra partier.
            Det finns många exempel, och vi återkommer till dem i senare debatter.
            Bland annat gäller det ungdomsrabatten för 18–21-åringar. Här
            får vi förhoppningsvis en majoritet i utskottet.
          </note>
          <note>
            Men i dag handlar det alltså om terrorresorna. Jag roade mig
            med att söka på ”terrorresor” på riksdagens hemsida. För år 2012
            fick jag två träffar, en i en interpellation och en i ett protokoll
            med anledning av interpellationen. Det var jag som ställde den
            interpellationen till dåvarande regering. Det fanns inget annat,
            inga motioner eller någonting. Det enda parti som tog upp frågan
            var Sverigedemokraterna.
          </note>
          <note>
            Jag frågade då om regeringen ansåg att ”dagens lagstiftning gällande
            så kallade terrorresor är tillräcklig”. På grund av förhinder
            kunde jag inte närvara vid den debatten.
          </note>
          <note>
            År 2013 ställde jag samma interpellation igen. Även detta år
            var det bara SD som tog upp frågan om terrorresor.
          </note>
          <note>
            Vad sas då i denna interpellationsdebatt i april 2013?
          </note>
          <note>
            Jo, alliansregeringen menade att ”den svenska lagstiftningen
            i sig är förhållandevis väl utformad och inte på något sätt sticker
            ut i negativ riktning i den internationella gemenskapen”.
          </note>
          <note>
            I sitt tredje inlägg sas från regeringen: ”Däremot kan man göra
            som vi har valt att göra i Sverige: ha tydliga lagregler som förbjuder
            uppmaning till, rekrytering till och finansiering av den här typen
            av verksamhet. Det tror jag ändå fångar in de problem Kent Ekeroth
            och jag är överens om att vi behöver arbeta med. Jag tycker inte
            att våra erfarenheter så här långt visar på att det skulle vara
            fel. Mitt budskap är alltså att det inte i första hand är lagstiftningsåtgärder
            jag tror behövs.”
          </note>
          <note>
            I det avslutande inlägget sas från regeringen i april 2013: ”Vår
            lagstift ­ ning tar väldigt mycket sikte på just dessa aktörer,
            vilket jag tror är oerhört viktigt. Jag menar att den lagstiftningen
            är riktig och väl fyller sin funk ­ tion.”
          </note>
          <note>
            Herr talman! Jag citerar denna debatt som hölls i april 2013,
            som var på väg att hållas i december 2012, just för att visa på
            ett genomgående problem i Sverige med de andra partierna. Det
            finns en bristande förmåga till analys av verkligheten, ärligt
            talat.
          </note>
          <note>
            Den arabiska våren, när medierna slog upp den myten, hyllades
            unisont av de andra sju partierna och medierna. Anledningen till
            att man gjorde det med den arabiska våren, och till exempel terrorresorna
            som ingen reagerade på, invandringen och mycket annat, menar jag
            har sin grund i en kombination av snällism och naivitet. De två
            går ofta hand i hand.
          </note>
          <note>
            Sverigedemokraterna förutsåg på ett tidigt stadium allt detta.
            Det gäller inte minst problemen med terrorresorna. Vi försökte
            få till en förändring, men vi talade för döva öron.
          </note>
          <note>
            Jag fortsätter min lilla sökning på riksdagens hemsida. År 2014
            var det fortfarande rätt skralt med förslag. Detta år hakade dock
            Kristdemokrater ­ na på med en motion på området, och SD uppmärksammade
            såklart det för tredje året i riksdagen.
          </note>
          <note>
            Hösten 2015 exploderade intresset för terrorresor. Då lade helt
            plötsligt alla allianspartier fram en gemensam motion, och det
            kom lite enskilda motioner. Vi lade fram ett flertal motioner
            i flera olika utskott.
          </note>
          <note>
            Herr talman! Vad vi kan konstatera är att Sverigedemokraterna
            har varit väldigt förutseende när det gäller detta, och det har
            inte de andra partierna. De rödgröna gjorde i likhet med Alliansen
            heller ingenting under den förra regeringen. Det var inte några
            motioner eller något agerande för att skärpa lagen.
          </note>
          <note>
            Hade de rödgröna velat göra det så hade vi haft ett tillkännagivande
            under den förra regeringen, men det hade vi inte. Jag misstänker
            att det hade varit svårt, eftersom Vänsterpartiet inte är intresserat
            av att göra något över huvud taget. Miljöpartiet på den tiden
            hade med största sannolikhet inte heller varit intresserat av
            att göra någonting.
          </note>
          <note>
            Nåväl, sent ska syndaren vakna. Men det är bättre än att inte
            vakna alls. Som framgår av betänkandet välkomnar vi att det äntligen
            ligger ett förslag på riksdagens bord. Förslaget innebär, som
            tidigare talare har varit inne på, att det införs ett straffansvar
            för dem som tar emot utbildning, påbörjar en resa och ett finansieringsbrott
            för den som finansierar en resa eller som finansierar en person
            eller en sammanslutning.
          </note>
          <note>
            Förslaget är bra och tar många bra steg framåt, men det fattas
            enligt Sverigedemokraterna en del saker. Vi har sju reservationer
            i betänkandet, och alltså sju förslag som majoriteten inte stöder.
          </note>
          <note>
            Bland de förslagen är höjda straff. Det är ganska vanligt att
            höra från Sverigedemokraterna. Vi vill höja straffen både för
            normalgraden och för grovt brott, och vi vill att undantaget för
            ringa brott ska tas bort. Det finns remissinstanser som håller
            med oss där.
          </note>
          <note>
            Vi stöder också en reservation om att en kriminalisering av medverkan
            i andra stödfunktioner inom en terrorstämplad organisation ska
            ingå. Det gör vi av den enkla anledningen att vi har haft det
            förslaget i tidigare mo ­ tioner.
          </note>
          <note>
            Reservation 9, som jag inte yrkade bifall till, handlar om kriminalisering
            av förberedelse av resa. Vi stöder reservationen i betänkandet
            av samma anledning. Det står i det särskilda yttrandet. Vi har
            haft tidigare motioner som har behandlat exakt samma sak.
          </note>
          <note>
            Vi vill också se en utökning av kriminalisering av propaganda
            för terrorism. Det förslaget har vi också lagt fram tidigare.
            Vi menar att det bör utredas. Det finns andra länder i vår närhet,
            till exempel Tyskland, som har en sådan lagstiftning där vi kan
            se hur en utvidgning kan ske. Det gäller till exempel att oaktsamhet
            kan vara tillräckligt eller att specifika organisationer eller
            symboler kan förbjudas.
          </note>
          <note>
            Vi har även en reservation om hemliga tvångsmedel. Säkerhetspolisen
            och vanliga polisen bör ha möjlighet att använda preventiva tvångsåtgärder
            och inhämta elektronisk kommunikation även för normalgraden av
            de föreslagna brotten.
          </note>
          <note>
            Utöver de reservationer som jag nämnde har vi de två som jag
            yrkade bifall till, nämligen de som handlar om resor till en persons
            medborgarskapsland samt att dra tillbaka medborgarskap för terrorister.
            Jag ska avslutningsvis beröra dem lite kort.
          </note>
          <note>
            Regeringen vill alltså i propositionen inte kriminalisera terrorresor
            som går till en persons medborgarskapsland. Varför? Jo, deras
            resonemang är att rätten att resa in i ett land utgör en grundlägga
            nde fri- och rättighet och att ” den inte kan insk ränkas” . Det
            intressanta är att regeringen samtidigt erkänner att ” Även om
            en sådan straffbestämmelse inte uttryckligen förbjuder någon att
            resa in i sitt medborgarskapsland skulle kriminaliseringen innebära
            en handlings regel med motsvarande innebörd.”
          </note>
          <note>
            Det stämmer inte, precis som de själva säger. Det hindrar inte
            någon inresa. Det handlar om att straffa någon. Det finns ingenting
            i internatio ­ nella regler eller konventioner som förhindrar
            det. Det är någonting som vi konstaterade i utskottet. Andra länder
            i EU ser det på samma sätt som Sverigedemokraterna. Man kan straffa
            människor även om de åker till sitt eget medborgarskapsland. Det
            är egentligen inte så konstigt.
          </note>
          <note>
            Tänk er själva: En syrisk medborgare invandrar till Sverige och
            får sin hemvist eller medborgarskap här. Personen beslutar sig
            för att göra en så kallad terrorresa till Syrien. Då menar de
            andra partierna, och inte minst regeringen, att en sådan person
            vid återvändande inte ska straffas enligt reglerna. En fullfjädrad
            terrorist ska alltså få kaffe och bullar av välfärdsstaten Sverige
            när han kommer hem för att de andra politikerna i denna kammare
            som vanligt övertolkar till de kriminellas fördel.
          </note>
          <note>
            Det gör inte Sverigedemokraterna. Därför anser vi självfallet
            att det ska vara kriminaliserat om man gör en terrorresa även
            om det är till ens eget medborgarskapsland. Det verkar vara flera
            andra länder i Europa som stöder den tanken.
          </note>
          <note>
            Slutligen finns ett SD-förslag som är lanserat sedan tidigare
            om att dra tillbaka medborgarskap för terrorister. Jag vet att
            Morgan Johansson redan har sagt nej till det i en frågestund.
            Han tyckte att det var ett jättekonstigt förslag. Häromdagen röstade
            man i Frankrike igenom ett sådant, och man har sedan tidigare
            gjort det i Storbritannien. Så konstigt var det inte.
          </note>
          <note>
            Inget av de andra partierna stöder heller detta förslag. Man
            vill alltså behålla dem som invandrat till Sverige och sedan begår
            terrorhandlingar. Varför, kan man undra? Samma sorts problem ser
            vi generellt sett beträffande utvisning, som jag var inne på i
            början av anförandet. Utvisning används alldeles för sällan i
            detta land. För SD är det rätt självklart att man ska kunna dra
            tillbaka medborgarskapet och slänga ut dessa personer ur landet
            fortast möjligt efter avtjänat straff, och helst att de avtjänar
            straffet i sitt hemland eller något annat land.
          </note>
          <note>
            Herr talman! Det blev ett långt anförande, men det får det vara
            värt ibland. Sammanfattningsvis kan jag väl säga att det var på
            tiden att någonting händer och att SD visade vägen. Vi vill gå
            längre, som jag har redo ­ gjort för här. Det kommer inte att
            hända i dag. Men jag är ganska säker på att vi till slut, precis
            som med många andra av SD-förslagen genom åren, kommer att få
            se de andra politikerna anpassa sig till våra förslag igen. Det
            är givetvis något som vi välkomnar.
          </note>
          <note type="speaker">
            Anf. 30 BEATRICE ASK ( M ) replik:
          </note>
          <note>
            Herr talman! Jag tycker nästan att det är lite roligt att lyssna
            på Kent Ekeroth av det enkla skälet att i varje anförande i varje
            typ av ärendedebatt är temat att Sverigedemokraterna alltid har
            tyckt rätt och alltid har lagt fram alla förslag tidigare än någon
            annan, och över huvud taget är det ingen som lyssnar på dem. Det
            är faktiskt inte sant.
          </note>
          <note>
            Det är intressant med den historiska exposén. När det gäller
            terroristresorna har det pågått en diskussion. Också jag har läst
            på vad vi hade för interpellationsdebatter under den förra mandatperioden.
            Svensk lagstiftning mot terrorism avviker i ett generellt perspektiv
            inte i negativ riktning. Det är helt korrekt. Vi har en ganska
            långtgående lagstiftning sedan ganska många år tillbaka, vilket
            jag också påpekade i det interpellationssvaret.
          </note>
          <note>
            När det sedan gäller frågan om terroristresor, eller resor för
            att strida utomlands, har vi i Sverige ganska många historiska
            erfarenheter. Det finns svårigheter i avgränsningarna. Jag deltog
            i ganska många diskussio ­ ner med många olika partiföreträdare
            om hur man ska se på det.
          </note>
          <note>
            Det uppdrag som sedan blev det förslag som vi har i dag har en
            andra del som handlar om ett vidare perspektiv på resor för att
            delta i strid utomlands som är om möjligt mer komplicerat. Det
            är en frågeställning som man måste se på.
          </note>
          <note>
            Jag tycker att historia är intressant och att det är jättespännande
            att läsa riksdagens protokoll. Men nu handlar det om vad vi gör
            här och nu! Jag måste säga att det är lite märkligt med förslag
            som till exempel det om medborgarskap, där Sverigedemokraterna
            tycker att man ska ta ifrån folk deras medborgarskap till och
            med om de är statslösa. Var ska vi göra av dem? Jag läser i förslaget
            att det bör upprättas avtal med andra länder dit man kan skicka
            folk. Vem skulle vi upprätta avtal med?
          </note>
          <note>
            Det är så orealistiskt. Det är inte ens vettigt. Det tycker jag
            är en svaghet ni borde arbeta lite mer med, Kent Ekeroth, eftersom
            ni enligt er egen uppfattning har rätt i alla frågor.
          </note>
          <note type="speaker">
            Anf. 31 KENT EKEROTH (SD) replik:
          </note>
          <note>
            Fru talman! Jag vill poängtera, Beatrice Ask, att jag tycker
            att mycket av det ni i Moderaterna har gjort – framför allt sedan
            ni hamnade i opposition – är bra. Ni gjorde också mycket bra i
            regeringen; ni skärpte vissa lagar, även om det inte var tillräckligt,
            och ni hade rätt ambitioner på många sätt. Om jag får säga det
            tycker jag också att Beatrice Ask var en rätt bra minister i den
            regeringen. Det finns ganska många ministrar i den regeringen
            jag inte är så glad på, kan jag säga, men Beatrice Ask är kanske
            inte en av dem jag främst tänker på. Det kan vi konstatera.
          </note>
          <note>
            Jag vill dock ändå ha historien rätt. När det gäller att gå upp
            i en talarstol och kritisera regeringen för att ha agerat för
            lite, för sent och så vidare kan jag hålla med om det i vissa
            fall, men historiken är de facto att den förra regeringen var
            ganska nöjd med terrorreglerna. Under åtta år hände ingenting
            med dem. Sedan förstår jag att det är en process ibland, men Alliansen
            satt ändå i regeringsställning i åtta år. Det tycker jag att de
            som tittar på debatten och hör vad Alliansen och Moderaterna säger
            ska ha i åtanke.
          </note>
          <note>
            När det gäller Sverigedemokraternas förslag om att göra folk
            statslösa är det som sagt ett förslag där vi hämtat inspiration
            från Storbritannien. Där finns detta lagförslag. Det finns flera
            anledningar till att vi vill kunna göra någon statslös. Bland
            annat har personen då ingen rättighet att rösta och påverka i
            det här landet, vilket i sig är viktigt. Om man inte kan utvisa
            dessa personer får man hålla dem inlåsta tills de antingen lämnar
            självmant efter avtjänat straff, eller också ska de hållas inlåsta.
            De ska dock inte gå fria i Sverige. Det är en central princip.
          </note>
          <note>
            När det gäller det realistiska i att hitta något land att utvisa
            dem till får vi ju se. Jag tror inte alls att det är omöjligt.
            Det slöts avtal mellan Gaddafi och Italien tidigare om att stänga
            gränsen för invandrare, och i dag skickar man fångar från Norge
            till andra länder för att de ska avtjäna sina fängelsestraff där.
            Ingenting är omöjligt, och man måste åtminstone försöka.
          </note>
          <note type="speaker">
            Anf. 32 BEATRICE ASK ( M ) replik:
          </note>
          <note>
            Fru talman! Jag vet inte om jag ska tacka för komplimangen.
          </note>
          <note>
            När det gäller om det finns länder man kan sluta avtal med skulle
            jag vilja se de länderna. Jag skulle också vilja se om det är
            förenligt med de internationella konventioner vi har undertecknat
            att sluta avtal med de länder som möjligen skulle kunna tänka
            sig att ta emot den typ av personer vi diskuterar. Jag tycker
            alltså fortfarande att det är helt orealistiskt.
          </note>
          <note>
            Det hände ingenting under Alliansens tid, säger Kent Ekeroth.
            Det är faktiskt inte sant. Vi förstärkte polisens resurser, vilket
            var helt nödvändigt. Det är återigen en situation inom svensk
            polis där resurserna är otillräckliga. Vi säkerställde att polisen
            till slut ändå fick tillgång till underrättelseinformation via
            signalspaning. Vi permanentade de hemliga tvångsmedlen. Vi lade
            fast de första handlingsstrategierna vad gäller terrorism. Jag
            kan göra listan väldigt lång.
          </note>
          <note>
            Visst gjorde vi en hel del, men man kan alltid göra mer. Det
            intressanta är dock här och nu, och det är skälet till att jag
            i mitt anförande lyfte upp den överenskommelse som är gjord med
            regeringen och där det finns nya saker att faktiskt bocka av.
            Vi måste till exempel få in hemlig dataavläsning. Den utredningen
            måste tillsättas, för vi måste ha underlag för det. Jag är bekymrad
            över att polisen förmodligen har fått sämre förutsättningar att
            utreda de brott som kan begås när folk reser iväg till Syrien,
            Irak och andra ställen. Det finns en rad sådana saker vi måste
            arbeta med.
          </note>
          <note>
            Problemet är dock att ni fokuserar så mycket på historia och
            så lite på den dagsaktuella situationen, Kent Ekeroth. Det vore
            naturligtvis frestande att fråga hur ni tänker hantera de människor
            som återvänder. Jag tror att svaret är att de ska utredas och
            lagföras, och där är vi helt överens. Men det finns massor av
            problem man måste ta tag i för att se till att få underlag och
            att dessa personer faktiskt hanteras på ett vettigt sätt. En och
            annan kanske inte heller har begått något brott – det kan vara
            barn som behöver stöd för att överleva.
          </note>
          <note type="speaker">
            Anf. 33 KENT EKEROTH (SD) replik:
          </note>
          <note>
            Fru talman! När jag sa att ingenting hände syftade jag just på
            terror ­ resande. Jag syftade inte på det andra Beatrice Ask tog
            upp och som är bra saker alliansregeringen gjorde. Det nämnde
            jag också i min första replik.
          </note>
          <note>
            Det finns bra saker alliansregeringen gjorde, och det var sådant
            som vi när vi satt i riksdagen också stödde i stor utsträckning.
            Det gäller detta med att permanenta hemliga tvångsmedel och allt
            vad det nu är. Det stödde vi, för vi tyckte att det var bra förslag.
            Jag hänvisade dock till vad den här debatten handlar om, nämligen
            terrorresorna. Där gjordes tyvärr inte så mycket som hade kunnat
            göras. Det är helt korrekt att man ofta kan göra mer – det gäller
            allting – men i det här fallet tycker jag ändå, vilket framgick
            av den debatt vi hade med regeringen vid den tiden, att det gjordes
            för lite.
          </note>
          <note>
            När det sedan gäller om det är realistiskt eller inte med sådana
            avtal återstår det ju att se. Det är nämligen ingen som har testat.
            Vi menar att man ska testa, och vi menar när det gäller utvisning
            generellt sett att man måste ha fler avtal med fler länder för
            att kunna utvisa människor dit och låta dem avtjäna straffet där.
            Det är något vi har efterfrågat i flera år och i flera olika motioner.
          </note>
          <note>
            Detta är centralt för Sverigedemokraterna. Vi anser inte att
            terrorister ska vara medborgare i vårt land, och vi anser inte
            att folk som har invandrat hit ska få förmånen att stanna. Vi
            anser inte att man bara för att man råkar vara medborgare i Syrien
            och i Sverige, eller kanske har sin hemvist här, ska kunna åka
            till Syrien och få terroristutbildning – träna och hålla på –
            och sedan komma tillbaka till Sverige och slippa straffansvar
            när man kommer hit.
          </note>
          <note>
            Jag kan inte förstå att inget av de andra sju partierna stöder
            detta. Jag hade förväntat mig att Alliansen, eller åtminstone
            något parti i Alliansen, skulle se vitsen med att de ska åka fast
            även om de till exempel råkar vara medborgare i Syrien. Det ser
            vi som helt naturligt. Varför skulle svenska folket acceptera
            att dessa personer inte får något straff bara för att de råkar
            vara medborgare i Syrien? Det förstår inte jag.
          </note>
          <note type="speaker">
            Anf. 34 MATS PERTOFT (MP):
          </note>
          <note>
            Fru talman! Jag vill börja med att yrka bifall till förslaget
            i utskottets betänkande. Jag står fast vid vår reservation från
            S och MP, men för tids vinnande avstår jag från att yrka bifall
            till den.
          </note>
          <note>
            Jag är väldigt glad att vi i dag faktiskt kan ta beslut i frågan
            om finansiering av terrorresor. Jag är glad att vi i botten har
            en bred blocköverskridande överenskommelse om detta och att vi
            gemensamt kan gå vidare i denna fråga. Det är nämligen väldigt
            viktigt, också för just rättsmedvetandet i vårt samhälle, att
            vi kan skapa lagar som stämmer med den avsky många av oss känner
            inför terrorism.
          </note>
          <note>
            Detta gäller oberoende av var denna terrorism kommer ifrån. I
            dag diskuterar vi Daish/Isis väldigt mycket, men vi ska inte glömma
            all annan terrorism. Min kollega Lawen tog upp Breivik och det
            fruktansvärda terrordådet. Längre tillbaka kan vi se terrorism
            från olika ideologiska sidor som vi inte får glömma. Det måste
            kunna beivras oberoende av var terroristerna kommer ifrån och
            var de hör hemma, över hela världen. Därför är det viktigt att
            vi tar dessa beslut i dag.
          </note>
          <note>
            Det är dock också viktigt att vi balanserar. Riksdagens och även
            regeringens uppgift är nämligen att se till att vi hittar det
            ord och den balans jag i dag ofta saknar i den svenska debatten.
            Vi har i Sverige ett unikt ord som jag är väldigt stolt över och
            som lär ha sina anor från vikingatiden. Det är ordet ”lagom”.
            Det där mjödkruset man skickade runt i ringen skulle räcka lite
            till alla. Det handlar om att balansera ytterligheterna, och det
            tycker jag görs på ett bra och professionellt sätt i detta betänkande.
          </note>
          <note>
            Detta är svåra frågor. Det handlar om att kriminalisera sådant
            vi tidigare inte har kriminaliserat, som till exempel resande,
            finansiering av resande och så vidare. Det gäller de bitar där
            vi går vidare och där det krävs en balans mellan våra grundlagsskyddade
            rättigheter, våra individuella rättigheter och det kriminella.
            Att hitta denna balans är inte lätt. Jag tycker att det i betänkandet
            finns väldigt bra resonemang om till exempel straffmått. Det är
            väldigt klokt och visar just på denna svårighet. Man har landat
            rätt. Då är det viktigt att vi inte trillar i de här fallgroparna.
            Vi hörde tidigare i debatten att de finns de som alltid tycker
            att det görs för lite och att vi ska bura in vem som helst. Det
            här har lyfts fram hela tiden och om och om igen, även när det
            kanske inte var befogat. Då är det viktigt att vi faktiskt står
            kvar och skyddar de grundläggande rättigheterna, håller fast vid
            den svenska grundlagen och ser problematiken.
          </note>
          <note>
            Vi kan inte heller låta bli att nu gå vidare och faktiskt straffbelägga
            dessa saker, för det skulle också vara svårt. Jag kan mycket väl
            hålla med om att det finns grundläggande orsaker bakom terror.
            Det finns fattigdom, förtvivlan och orättvisor. Det finns också
            en rädsla för att inskränka de grundlagsskyddade mänskliga rättigheterna.
            Men samtidigt måste vi här gå vidare och tydligt visa att det
            här inte är acceptabelt i Sverige. Det är just den balansgången
            som jag menar är viktig. Därför är det bra att vi har nått den
            här blocköverskridande enigheten.
          </note>
          <note>
            Sedan kan det hända att vi måste gå vidare. Olika utredningar
            är på gång. Vi ska vara ödmjuka i den här frågan, och det är viktigt
            att inte sväva ut och agera för snabbt, för med sådana här komplicerade
            frågor blir det lätt fel.
          </note>
          <note>
            Jag hoppas att vi så långt som det är möjligt kan bevara den
            blocköverskridande enigheten och visa tydligt att Sverige inte
            är ett land i kaos. I dag låter det i den allmänna debatten som
            om samhället skulle befinna sig i sönderfall. Vissa krafter vill
            att det ska se ut så. Det är just så terrorkrafterna fungerar.
            Terrorns ideologi handlar om att provocera fram ett samhälle i
            sönderfall där de extrema krafterna kan ta över och servera så
            kallade enkla lösningar. Men rättssamhället finns i Sverige. Vi
            bidrar i dag till ett ytterligare steg i detta. Vi tydliggör detta
            och motsvarar på ett balanserat sätt den debatt vi har i Sverige.
          </note>
          <note>
            Det är det här som är det viktiga – att möta de extrema krafterna
            med lagstiftning och sunt förnuft och att hitta balansen. Det
            menar jag att denna proposition och utskottets betänkande gör.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 35 JOHAN HEDIN (C):
          </note>
          <note>
            Fru talman! En lagstiftning för att kriminalisera terrorresor
            är efterlängtad. Tillsammans har sex av riksdagspartierna tagit
            ett antal steg på vägen för att stoppa terrorismen både här och
            i andra länder. Jag vill tacka regeringen för att den, i det här
            fallet, har rott detta i hamn på ett bra sätt. Vi förde gemensamma
            samtal där alla gav och tog i en konstruktiv anda.
          </note>
          <note>
            I en värld där demokratins stabilitet utsätts för våldsamma vindar
            från olika håll är det viktigt att vi tar vårt ansvar som politiker
            på allvar och finner lösningar på svåra problem. Terrorism är
            ett av de allvarligaste hoten mot demokratin, mot det fria utövandet
            av mänskliga rättigheter och mot den ekonomiska och sociala utvecklingen.
            Vi måste göra allt vi kan för att motverka terrorism, men det
            är samtidigt viktigt att lagstiftningen på området är väl avvägd.
          </note>
          <note>
            En utgångspunkt vid utformningen av sådan lagstiftning är att
            vi måste följa Sveriges internationella förpliktelser när det
            gäller såväl åtaganden att kriminalisera vissa gärningar som åtaganden
            till skydd för mänskliga rättigheter. Det kan vara lockande att
            ta i med hårdhandskarna i viljan att skydda medborgarna och samtidigt
            straffa dem som gör sig skyldiga till brott, men här är det vårt
            ansvar som politiker att ta ett steg tillbaka, räkna till tio
            och ta ett par djupa andetag. Vi ska straffa dem som vill förstöra
            vårt samhälle men samtidigt vara försiktiga så att vi inte tar
            fram en lagstiftning som förstör samhället på ett annat sätt.
          </note>
          <note>
            Fru talman! Det finns några saker som denna proposition saknar,
            och en av dessa, tycker jag, är ett barnperspektiv. Många som
            reser till andra länder för att ansluta sig till terrororganisationer
            är fortfarande barn. För några dagar sedan läste vi nyheter om
            hur barn följer med sina föräldrar och lever ett farligt liv i
            terroristernas läger. Det finns också de som är precis på väg
            att bli vuxna, 16–17-åringar, som av vänner eller på internet
            lockats att ansluta sig till en blodig kamp som riskerar att sluta
            i ett förstört liv både för dem, för deras föräldrar och för terrorgruppernas
            offer.
          </note>
          <note>
            Det sägs att föräldrar aldrig slutar att oroa sig för sina barn.
            När ett barn föds börjar en oro som aldrig försvinner. Maktlösheten
            som tonårsföräld ­ rar kan känna när barnen på allvar börjar växa
            upp kan vara stor, även om det bara handlar om att han eller hon
            står och hänger vid närmaste korv ­ kiosk. Men hur känns det att
            ha ett barn som försvinner ifrån en in i en bubbla av en våldsam
            ideologi? Det måste vara ännu svårare. Att vara förälder till
            ett barn som dessutom tar steget att resa från Sverige och åka
            till ett land där han eller hon riskerar att begå fruktansvärda
            brott och själv bli misshandlad eller dödad måste vara nära nog
            outhärdligt.
          </note>
          <note>
            Centerpartiet vill att barnperspektivet ska finnas i alla beslut
            som tas. Som det är i dag har föräldrar få möjligheter att stoppa
            sitt barn om det har bestämt sig för att lämna Sverige för att
            ansluta sig till en terrorgrupp. Vi vill därför se över möjligheterna
            att kräva förälderns skriftliga tillstånd för att ett barn ska
            kunna åka utomlands.
          </note>
          <note>
            Vissa kanske skulle invända att möjligheten för barn att resa
            handlar om barnets frihet och att barnet självt måste få bestämma
            om det ska åka utomlands eller inte, men jag håller inte riktigt
            med. Visst finns det resor som barn ska kunna göra utan att varje
            gång ha förälderns skriftliga tillstånd. Ett krav på underskrift
            från föräldern är inte menat att stoppa unga som bor i Öresundsregionen
            från att resa till skolan eller en tioåring som ska åka på klassresa
            till Åland. En lagstiftning måste ta höjd för det här. Däremot
            är det viktigt att föräldrar får en möjlighet att säga stopp om
            en ung människa är på väg att förstöra sitt liv.
          </note>
          <note>
            Utskottet har hänvisat till att en passansökan som huvudregel
            ska avslås om ansökan avser pass för barn under 18 år och barnets
            vårdnadshavare inte har lämnat medgivande. Det kan hinna hända
            mycket på de år som ett pass är giltigt. I tonåren är det många
            som går igenom faser som föräldrarna himlar med ögonen åt. Att
            man däremot radikaliseras och ger sig iväg för att strida militärt
            i andra länder är inget att himla med ögonen åt. Det är något
            de flesta föräldrar skulle ta på största allvar, och de skulle
            ha en vilja att stoppa barnet från att åka. Vi måste ge dem den
            makten.
          </note>
          <note>
            Att en vårdnadshavare kan begära att ett utfärdat pass återkallas
            är bra, men mellan Sverige och ett antal länder råder passfrihet.
            Det tycker förstås jag som centerpartist är bra, men det innebär
            samtidigt att vägen för unga människor som vill resa ut ur Sverige
            utan en orolig förälders tillåtelse står öppen. Ett krav på skriftligt
            tillstånd från föräldern skulle skapa ett extra hinder för unga
            människor som vill lämna Sverige för att begå våldsamma handlingar.
          </note>
          <note>
            Fru talman! Det terrorhot som världen sedan början av 2000-talet
            har sett växa måste tas på största allvar. Det finns ett otal
            teorier kring varför den islamistiska terrorn växer – från utanförskap
            till rasism, från snedvriden religiös åskådning till frustrerade
            unga mäns ilska och från ideologi till tron på domedagen eller
            ett nytt kalifat.
          </note>
          <note>
            Allt som egentligen krävs för terrorism är att någon eller några
            brinner för en idé och att de ser våldet som en del i strategin
            för att förverkliga den idén.
          </note>
          <note>
            Den som begår terrorbrott till exempel i Sverige kommer vi i
            de allra flesta fall att kunna spåra upp och straffa, men den
            här lagstiftningen är menad att träffa dem som väljer att begå
            brott i länder som inte sällan är i sönderfall. I länder där samhället
            inte längre fungerar som vanligt och där hela byar kanske jämnas
            med marken och inte ett vittne finns vid liv kommer saken i ett
            annat läge.
          </note>
          <note>
            Att vi nu kriminaliserar terrorresor är bra, men det finns en
            överhängande risk att lagstiftningen blir svår att tillämpa i
            praktiken. Justitiekanslern har i sitt remissvar flaggat för just
            detta och särskilt pekat på att beviskraven kan tänkas bli svåra
            att uppfylla. I min värld är Justitiekanslerns oro för att möjligheterna
            till lagföring är begränsade oerhört allvarlig och så även att
            man ifrågasätter värdet av kriminaliseringen. Justitiekanslerns
            oro bör tas på stort allvar, liksom följderna av om Justitiekanslern
            visar sig ha rätt. Därför är vårt förslag om att genomföra en
            översyn inom ett par år inte en så dum idé.
          </note>
          <note>
            Jag vill inte stå här om två år och debattera varför inte en
            enda person har dömts enligt den lagstiftning vi nu tillsammans
            varit med om att ta fram. Jag vill inte stå här och undra hur
            många som har dött i onödan för att vi inte lyckades spetsa till
            lagstiftningen mot terrorismresor ordentligt. Om vi kommer till
            den punkten vill jag hellre vara tryggt förvissad om att en översyn
            är på gång och att vi är hack i häl på dem som väljer att med
            våld förstöra livet för oskyldiga människor både här och i andra
            länder.
          </note>
          <note>
            Jag vill därför yrka bifall till reservation 2 om en översyn
            av lagstiftningen. Jag vill även yrka bifall till reservation
            12 under punkt 10 om vårdnadshavares tillstånd för minderårigas
            utlandsresor.
          </note>
          <note>
            (Applåder)
          </note>
          <note type="speaker">
            Anf. 36 LINDA SNECKER (V):
          </note>
          <note>
            Fru talman! Terrorism är ett oerhört stort hot mot den fria demokratin.
            Det är ett hot oavsett om det sker i Syrien, i Paris eller i Trollhättan.
            Det är ett hot mot demokratin, mot vårt sätt att leva våra liv
            som vi vill, mot att älska vem vi vill, bo var vi vill och tycka
            vad vi vill. Eftersom terrorism är ett så stort hot behövs det
            en effektiv och smart lagstiftning som är enkel att tillämpa.
          </note>
          <note>
            Men vad vi ser i dag är tyvärr en framstressad symbolpolitik,
            en symbolpolitik som ropar efter hårdare tag. Det är lätt att
            det blir så när det sker allvarliga händelser runt om i världen.
            Men de hårdare tagen kommer inte att hindra någon från att resa
            och begå dessa fruktansvärda handlingar.
          </note>
          <note>
            Det kan nästan låta som att vi i Sverige i dag inte har en lagstiftning
            som förbjuder terrorism. Men så är ju inte fallet. Vi har en lagstiftning.
            Den är lite krånglig att använda och förstå. Därför vore det lämpligare
            att utreda den befintliga lagstiftningen så att den kan implementeras
            i rättsväsendet på ett bättre sätt.
          </note>
          <note>
            Trots att lagstiftningen är krånglig och kanske lite svår att
            använda dömdes för några månader sedan två män till livstids fängelse
            vid Göteborgs tingsrätt för just terrorism. Vi har alltså en lagstiftning
            som fungerar. I juni kommer det en utredning om just straffansvar.
            Låt oss invänta den innan vi lagstiftar om enbart hårdare tag.
          </note>
          <note>
            Det här förslaget till beslut som vi debatterar i dag är problematiskt
            på många sätt. Det handlar om att kriminalisera finansiering,
            utbildning och resor. Problemet är att man kommer att kriminalisera
            människors helt vardagliga handlingar. Jag ska nämna några exempel.
          </note>
          <note>
            Mormor bestämmer sig för att ge pengar till sitt barnbarn. Mormodern
            kan då bli kriminell om det visar sig att barnbarnet har kompisar
            eller Face ­ bookvänner som har andra kompisar som är med i olika
            föreningar som man i Sverige kan tolka som terrorism. Då kan mormodern
            bli den som har utfört en kriminell handling, oavsett vad hennes
            tanke var med att ge pengar till sitt barnbarn. Detta låter väldigt
            krångligt och inte rättssäkert, och det är precis vad det inte
            är.
          </note>
          <note>
            Vad som också kommer att kriminaliseras är utbildning. Men ingenstans
            i förslaget som vi debatterar i dag står det vad utbildning egentligen
            är för något. Det enda som förklaras är att det ska finnas en
            utbildare och en mottagare. Så ser det mesta av all kommunikation
            på internet ut i dag. Det är en som skickar ett budskap och en
            annan som tar emot det. Det är så vi gör när vi mejlar, är ute
            på Facebook eller när vi twittrar.
          </note>
          <note>
            Jag tror inte att det är meningen, men det kan vara så att om
            man är inne på Youtube och sedan öppnar fel sorts mejl kan det
            tolkas som att man har genomgått en utbildning i terrorism. Jag
            tror att vi egentligen inte vill ha en lagstiftning som ska fungera
            på det här rättsosäkra sättet.
          </note>
          <note>
            Också resor i terrorismsyfte kommer att kriminaliseras. En person
            som har bestämt sig för att åka ned och ansluta sig till Daish
            kan på flygbussen till Arlanda ångra sig och kliva av den. Den
            personen kan ändå dömas för brott eftersom förberedelser nu kommer
            att kriminaliseras. Även den som inte utför själva brottet kan
            straffas. Det här är inte bra. Det kommer att innebära att fler
            kan komma att dömas för brott som de inte har begått. Det är inte
            heller rättssäkert, och det är Vänsterpartiets största kritik
            mot propositionen.
          </note>
          <note>
            Det här leder inte till lagar som är enkla att förstå och använda.
            Terrorism är redan förbjudet, och det finns en lagstiftning för
            det. Men i stället för att förbättra och utreda den skickar man
            upp ett symboliskt knytnävsslag för att visa handlingskraft.
          </note>
          <note>
            Vi har också en politisk debatt som bara fokuserar på straffskalor.
            Hur mycket längre straff ska vi ha för olika slags brott? Det
            finns ingenting som bevisar, vare sig i nationell eller internationell
            forskning, att längre straff innebär färre brott. Ändå är det
            detta som den politiska debatten fokuserar på.
          </note>
          <note>
            Det är därför som vi i Vänsterpartiet vill avslå förslaget i
            propositionen. Jag vill yrka bifall till reservation 1.
          </note>
          <note>
            Jag vill avsluta med att hänvisa till Lagrådet, en av de tyngsta
            remissinstanserna till det här förslaget. Lagrådet menar att regeringen
            hade en alltför bokstavstrogen tolkning när man skrev lagförslaget.
            Vi i Vänsterpartiet kan inte göra annat än att hålla med.
          </note>
          <note>
            (Applåder)
          </note>
          <note type="speaker">
            Anf. 37 BEATRICE ASK (M) replik:
          </note>
          <note>
            Fru talman! Jag begärde ordet när Linda Snecker från Vänsterpartiet
            påstod att detta är en framstressad lagstiftning. Vi har tidigare
            i dag fått kritik för att det har gått alldeles för sakta, men
            Vänsterpartiet tycker att det här har stressats fram. Sanningen
            är ju den att frågan har utretts i laga ordning. Förslaget har
            remitterats enligt alla traditioner och regler som vi har och
            beretts på ett sakligt sätt. Någon framstressad lagstiftning ligger
            inte på riksdagens bord. Däremot är den komplicerad, och avvägningarna
            kan vara besvärliga.
          </note>
          <note>
            Det är märkvärdigt att Vänsterpartiet bara ser problem. Nu ska
            stackars mormor som ger presenter till sitt barnbarn bli kriminell.
            Man ska inte kunna ångra sig om man har påbörjat en resa och allt
            vad det nu var. När man tillämpar lagstiftningen dömer man utifrån
            proportionalitet och utifrån regelverket.
          </note>
          <note>
            Men inte med ett ord ger Linda Snecker besked om vad Vänsterpartiet
            vill göra för att stoppa att människor beger sig utomlands för
            att begå terrorhandlingar. Det är nästan 300 personer som har
            rest från Sverige och som kan förmodas delta i grymheter som vi
            nästan bara kan ana. Vad vill Vänsterpartiet göra?
          </note>
          <note>
            Ni kallar det för att vi kastar fram ett hafsigt förslag, men
            det är ju inte sant. Finns det något besked från Vänsterpartiet
            om vad ni vill göra? Ni hoppade av en överenskommelse med ett
            batteri av olika åtgärder som inte var enbart repressiva utan
            som även gällde att ta itu med orsaker och att arbeta bredare.
            Det ville ni inte vara med om. Och nu röstar ni emot en lagstiftning
            som faktiskt ett helt världssamfund har begärt att Sverige ska
            lagstifta om.
          </note>
          <note type="speaker">
            Anf. 38 LINDA SNECKER (V) replik:
          </note>
          <note>
            Fru talman! Vänsterpartiet tycker inte att det här är ett bra
            förslag. Det är inte en bra lagstiftning. Detta kommer inte att
            motverka att människor åker i väg, och det är faktiskt syftet
            med lagstiftningen. Syftet med lagstiftningen är att skapa en
            effektiv rättslig lagstiftning för att kunna motverka terrorism.
            Vad den däremot gör är att den ökar längden på olika fängelsestraff
            som man kan dömas till om man skulle bli lagförd i Sverige.
          </note>
          <note>
            Vi tycker väl egentligen inte att det är en framstressad lagstiftning
            på det sättet, Beatrice Ask. Förslaget har remitterats, och det
            har fått otroligt mycket kritik från olika remissinstanser, från
            Åklagarmyndigheten, från Säpo och från Justitiekanslern. Vi har
            också hört andra ledamöter i dag lyfta fram att det finns problem
            med lagförslaget.
          </note>
          <note>
            Vänsterpartiet var med länge i överenskommelsen, diskuterade
            och lade fram många konkreta förslag till hur man kunde utforma
            politiken för att bättre stoppa terrorism. Vi var inte med ända
            till slutet, och det kanske irriterar vissa, men det handlar också
            om att stå upp för det som man tycker är rätt.
          </note>
          <note>
            Det vi tycker är rätt är att vi inte kan kriminalisera den fria
            tanken. Vi kan inte ha en lagstiftning som är otroligt krånglig
            att förstå. Problemet är att vi har väldigt få fällande domar
            och svårigheter att hitta bevisning. Det är där problematiken
            ligger, och det är därför vi föreslår att se över befintlig lagstiftning
            och göra den enklare att använda i rättsväsendet. Då kan vi komma
            till rätta med det oerhört stora problemet med terrorism.
          </note>
          <note type="speaker">
            Anf. 39 BEATRICE ASK (M) replik:
          </note>
          <note>
            Fru talman! Då är vi i alla fall klara över att det inte är framstressat,
            och det är väl bra. Det är inget hafsverk utan gediget bearbetat,
            så gott man nu kan bearbeta en lagstiftning. Vi kan naturligtvis
            ha ett väldigt långsiktigt arbete och ändå hamna fel.
          </note>
          <note>
            Det här motverkar inte terrorism, säger Linda Snecker från Vänsterpartiet.
            Nej, men det kan stoppa personer som är på väg att begå terrorhandlingar,
            och det är värt väldigt mycket. En enda terrorist kan åstadkomma
            väldigt mycket skada. Om vi kan hindra någon enda eller några
            från att åka iväg är mycket vunnet. Att ringa in det är naturligtvis
            en komplicerad uppgift, men jag vågar påstå att remissinstanserna
            i huvudsak är med på vagnen. Man har bidragit med synpunkter.
            Linda Snecker nämner Säkerhetspolisen. Deras bekymmer är snarast
            hur man ska klara av det underrättelsearbete som behövs för att
            kunna lagföra och ha rätt informationer. Det handlar inte om att
            man inte vill ha den där lagstiftningen.
          </note>
          <note>
            Den seriösa invändning som finns är att det kan vara så att det
            finns personer som drar sig för att prata med polisen om att de
            misstänker att en ung person ska resa, då de är rädda för kriminalisering.
            Det är en riktig invändning som man måste bedöma och avväga. Men
            man måste se att den här lagstiftningen kan förhindra en och annan
            grymhet. Det är det den ska användas till. Och den är som sagt
            inget hafsverk.
          </note>
          <note>
            Men Vänsterpartiet vill inte vara med. Jag deltog i förhandlingarna,
            och de där många förslagen måste jag säga att jag inte uppfattade.
            Jag ska dock gå tillbaka i anteckningarna och läsa på. Vi kanske
            kommer att behöva ytterligare åtgärder framöver. Men jag kommer
            inte ihåg några förslag som lades fram av Vänsterpartiet.
          </note>
          <note type="speaker">
            Anf. 40 LINDA SNECKER (V) replik:
          </note>
          <note>
            Fru talman! Jag tackar Beatrice för replikerna. Om hon är osäker
            tror jag att det vore bra att gå tillbaka till plattformen och
            titta vad som egent ­ ligen hände under förhandlingen. Jag var
            inte med, men de rapporter jag har tagit del av innehåller bra
            förslag från andra partier, men också väldigt bra förslag från
            Vänsterpartiet. Vi har gått en lång väg. Vi har varit väldigt
            kompromissvilliga vad gäller att komma åt den oerhört allvarliga
            utveck ­ ling som just nu sker i vårt samhälle och som har skett
            under en längre tid.
          </note>
          <note>
            I och med konflikterna med Daish belyses detta extra mycket i
            samhällsdebatten just nu. Det är det jag menar med symbolpolitik
            – här gäller det för alla partier att få snygga tidningsrubriker
            och synas i debatten för att visa att de tar det här på allvar.
            Det är en framstressad symbolpolitik. Det kanske inte var så stressigt
            när man skrev fram själva lagförslaget. Men det betyder inte att
            vi tycker att det är bra.
          </note>
          <note>
            Vad jag inte förstår är varför nästan alla partier tror att man
            kommer till rätta med terrorism bara man gör straffen längre –
            bara vi sätter människor i fängelse lite längre kommer saker och
            ting att lösa sig. Det verkliga problemet är egentligen att hitta
            bevisningen. Det är jättesvårt att hitta bevisning av krigsbrott,
            mord och hemskheter som skett i andra länder. Det är oerhört svårt
            för lagstiftningen och för rättsväsendet att hitta beviskrav.
            Här har vi en stor problematik, och vi måste fortsätta att prata
            över partigränserna om hur vi kommer till rätta med beviskraven.
            Jag läser ur en reservation från de borgerliga partierna: ”Det
            finns en risk för att den lagstiftning som föreslås blir svår
            att tillämpa i praktiken och att det blir svårt att fullgöra beviskraven.”
            Detta ska vi lösa.
          </note>
          <note type="speaker">
            Anf. 41 LAWEN REDAR (S) replik:
          </note>
          <note>
            Fru talman! Jag begärde ordet av två anledningar, men jag tar
            bara en av frågorna till att börja med.
          </note>
          <note>
            FN:s säkerhetsresolution begär av nationalstaterna att de ska
            vidta åtgärder i syfte att bekämpa terrorismen. Det ålägger nationalstaterna
            gemensamt att agera mot den terrorism som råder i världen för
            att kunna tackla de globala utmaningar som finns. Hur menar Vänsterpartiet
            att Sverige ska ställa sig till FN:s säkerhetsresolutioner, som
            vi gemensamt antar för att kunna tackla globala utmaningar? Hur
            ska man annars agera som stat om det här åläggs oss? Ska vi strunta
            i de gemensamma åtagandena?
          </note>
          <note type="speaker">
            Anf. 42 LINDA SNECKER (V) replik:
          </note>
          <note>
            Fru talman! Jag tackar Lawen för frågan. Vår största kritik mot
            det här lagförslaget går ut på att det innebär en kriminalisering
            av den fria tanken. Detta gäller människors vardagliga handlingar.
            Någonting som människor kanske kommer att göra men som de ändå
            inte gör kommer att bli kriminaliserat. Till exempel kan det handla
            om att kliva på flygbussen men sedan ångra sig och kliva av.
          </note>
          <note>
            Den nya lagstiftningen hjälper inte mot problemet med det låga
            antalet fällande domar och svårigheten att hitta bevisning. Vi
            kommer inte åt det problemet. Det hjälper inte att bryta eller
            minska den rörelsefrihet och informationsfrihet som vi enligt
            Europakonventionen och regeringsformen har rätt till. Det finns
            otroligt mycket mer förebyggande åtgärder vi i stället kan vidta.
          </note>
          <note>
            Jag tror, Lawen Redar, att du och jag är väldigt överens om grundproblematiken
            med terrorism – varför den finns och vilka yttringar den tar sig.
            Men vi har lite olika sätt att angripa frågan hur vi ska lösa
            det hela.
          </note>
          <note>
            FN:s säkerhetsråd är en tung instans som vi självklart ska luta
            oss mot. Men i det här fallet blir det en balansgång mellan å
            ena sidan FN:s rekommendationer och å andra sidan människors rörelsefrihet
            enligt Europakonventionen och regeringsformen. Jag tycker att
            Europakonventionen och regeringsformen väger tyngre i arbetet
            med att motverka terrorism.
          </note>
          <note type="speaker">
            Anf. 43 LAWEN REDAR (S) replik:
          </note>
          <note>
            Fru talman! Jag ställer mig kritisk till Vänsterpartiets hållning.
            Jag trodde att motionen mest landade i slutsatsen att det görs
            inskränkningar avseende de demokratiska friheter och rättigheter
            vi har enligt vår grundlag och de åtaganden vi har enligt Europakonventionen.
            Men i dag hävdar man att den här lagstiftningen inte är nödvändig,
            och det måste jag ställa mig väldigt kritisk till.
          </note>
          <note>
            Det handlar inte om att begränsa den fria tanken. Det är inte
            det som framgår av den lag vi i dag ska klubba igenom. Nej, det
            som framgår med tydlighet är att vi har ett problem med unga människor
            som radikaliseras och uppmanas att resa till många olika länder
            för att strida och begå krigs ­ brott och terrorbrott. Detta måste
            åtgärdas, och det menar vi kan göras ge ­ nom att förändra den
            lagstiftning vi har i dag för att begränsa möjligheten till resandet
            i sig. Ja, det är en inskränkning av rörelsefriheten. Men detta
            har vi vägt av, och även konstitutionsutskottet har sagt att det
            är proportio ­ nerligt – därav mitt ställningstagande.
          </note>
          <note>
            Min nästa fråga till Vänsterpartiet är: Menar man på allvar att
            den här lagstiftningen inte är nödvändig? Hur ska vi då kunna
            komma till rätta med att människor försöker resa i syfte att begå
            terrorbrott? Hur ska vi begränsa det? Det här är ett steg i den
            riktningen. Hävdar Vänsterpartiet någonting annat?
          </note>
          <note type="speaker">
            Anf. 44 LINDA SNECKER (V) replik:
          </note>
          <note>
            Fru talman! Vi menar att den lagstiftning som finns i dag är
            effektiv, om än svår att förstå – den ligger i olika lagrum och
            det är svårt att få en samlad överblick. Den fungerar, men den
            kan göras bättre.
          </note>
          <note>
            KU hade en stor debatt den 3 februari om åtgärder för att göra
            samhället mer motståndskraftigt mot extremism. Regeringen skriver
            i skrivelsen att det i dag sammantaget ”finns goda möjligheter
            att lagföra den som på olika sätt deltar i en väpnad konflikt”.
            Och det går inte att tolka terrorism på annat sätt än som just
            väpnad konflikt. Vi har terroristbrotts ­ lagen, rekryteringslagen
            och finansieringslagen. Jag tror att de kan göras bättre, men
            det sätt som regeringen föreslår är inte det rätta sättet. De
            nya förslag som finns gällande sådant som resor och utbildning
            begränsar människors vardag mer än de motverkar terrorism.
          </note>
          <note>
            Resor är som sagt inte förbjudna i sak. Men de lagar vi har i
            dag i Sverige, folkrätten, de mänskliga rättigheterna och Europakonventionen
            – allt det sammantaget – uppmuntrar inte direkt folk att resa
            ut och strida för olika väpnade grupper.
          </note>
          <note>
            Det går att göra mer. Vänsterpartiet ser oerhört allvarligt på
            den samhällsutveckling som sker i dag. Men just de här förslagen
            till lagändringar och till åtgärder tror vi inte är den rätta
            vägen att gå. Vi måste arbeta på andra sätt, och det är en mycket
            större och längre debatt än vad vi har möjlighet till i dag.
          </note>
          <note type="speaker">
            Anf. 45 KENT EKEROTH (SD) replik:
          </note>
          <note>
            Fru talman! Vänsterpartiet sa att det stora problemet var att
            det är svårt att hitta bevisning när det gäller terrorism. Men
            om jag minns rätt har Vänsterpartiet i alla år som jag har suttit
            i justitieutskottet i princip varit emot alla lagar och initiativ
            som kan säkerställa bevisning: hemlig avlyssning, signalspaning
            och vad det nu kan vara. Det gäller alla de här verktygen, bland
            annat det som Säkerhetspolisen säger sig vilja ha. Det handlar
            om att man ska kunna använda signalspaning vid förundersökning,
            till exempel.
          </note>
          <note>
            De här förslagen har Vänsterpartiet varit emot i alla år. Sedan
            står Vänsterpartiet och pratar om att vi måste ha bättre sätt
            att hitta bevisning. Hur går det ihop? Det är den första frågan.
          </note>
          <note>
            Den andra frågan handlar om att Vänsterpartiet kör den vanliga
            parollen att högre straff inte hjälper. Låt oss ta ett hypotetiskt
            exempel! Om det inte fanns några straff för någonting över huvud
            taget i Sverige, skulle Vänsterpartiet fortfarande stå och säga
            att högre straff inte hjälper? Eller hjälper högre straff om straffen
            är för låga? Om man inte skulle ha några straff över huvud taget
            i Sverige skulle väl till och med Vänsterpartiet säga att högre
            straff hjälper. Då hade de accepterat premissen att högre straff
            hjälper om vi har för låga straff. Det vi ska diskutera är: Har
            vi för låga straff i Sverige?
          </note>
          <note>
            Högre straff hjälper om vi har för låga straff. Det ligger liksom
            i sakens natur. Menar Vänsterpartiet att straffen är tillräckliga
            så som det ser ut i dag i Sverige eller så som det ser ut i dag
            för terroristbrott, till exempel som det är i den här lagstiftningen?
          </note>
          <note>
            De två svaren skulle jag vilja ha. Framför allt undrar jag över
            det som Vänsterpartiet sa om att det är svårt att hitta bevisning,
            för ni har motverkat det i alla år.
          </note>
          <note type="speaker">
            Anf. 46 LINDA SNECKER (V) replik:
          </note>
          <note>
            Fru talman! Återigen börjar Kent Ekeroth med någon hittepådebatt
            i något parallellt universum, där han ställer olika saker mot
            varandra som vi inte ens debatterar i dag, som inte ens är på
            tapeten.
          </note>
          <note>
            Men jag är inte förvånad. Du är för hemliga tvångsmedel. Du vill
            övervaka mer. Du vill straffa mer. Du vill göra mer. Samtidigt
            är du emot alla myndigheter i hela Sverige. Du stod här i talarstolen
            och kallade polisens högsta chef för någon vänsterliberal som
            driver något slags hemlig agenda. Du kritiserar ständigt myndigheter,
            och nu vill du ge myndigheter mer befogenheter att gå in i människors
            liv och att gå in i människors vardag.
          </note>
          <note>
            Det här, Kent Ekeroth, är hittepåpolitik. Det här är inte seriöst.
            Du står alltid och kritiserar med motiveringen att myndigheter
            har någon annan agenda och att det finns ett politiskt korrekt
            samhälle där man aldrig får säga sanningen. Du älskar att recensera
            andra. Du älskar att peka på hur andra partier har skött sig samtidigt
            som du är otroligt glad över att andra partier har gått just Sverigedemokraternas
            väg i fråga om olika lagstiftningar. Hur ska du ha det egentligen?
            Hur ska du ha det, Kent Ekeroth?
          </note>
          <note>
            Bevisningen är ett stort problem. Ja, det är den, och den debatten
            måste vi ha. Men vad är det som har ändrats på senare tid? Datainspektionen
            är väldigt kritisk till SOU 2005:38. Det är problematiskt att
            myndigheter ska få placera trojaner i människors datorer. Och
            varför ska flera människor övervakas när brotten bevisligen inte
            minskar för att övervakningen ökar och straffen blir längre? Svara
            på det!
          </note>
          <note type="speaker">
            Anf. 47 KENT EKEROTH (SD) replik:
          </note>
          <note>
            Fru talman! Det blir lustigt när Linda Snecker säger att jag
            pratar om någon annan debatt. Det var ju Linda Snecker som i den
            här debatten, i ett replikskifte precis före mitt, talade om svårigheten
            att hitta bevisning. Det var Vänsterpartiet självt som sa det.
          </note>
          <note>
            Hur menar Vänsterpartiet att man ska hitta bevisningen? Hur ska
            man hitta bevisning om man inte ska få använda hemliga tvångsmedel,
            om man inte ska få använda signalspaning och det ena med det tredje?
            Hur ska bevisningen hittas? Har Vänsterpartiet något nytt magiskt
            trick för detta som ingen känner till? Säkerhetspolisen och alla
            rättsvårdande myndigheter skulle kanske ha del av den här underbara
            idén, som aldrig någon har talat om. Hur vill Vänsterpartiet att
            man ska samla bevisning om Vänsterpartiet samtidigt vill förbjuda
            alla sätt att samla bevisning på?
          </note>
          <note>
            Jag bad om svar på den frågan. Jag fick inget. Hur menar Vänsterpartiet
            att man ska göra? Ni är emot tvångsmedel. Ni är emot signalspaning.
            Ni är emot allt det här. Hur menar ni att man ska samla in bevisningen?
            Det har ni absolut ingen aning om – ja, den frågan kan jag svara
            på.
          </note>
          <note>
            Jag kommer inte ens ihåg vad Vänsterpartiet frågade, om jag ska
            vara helt ärlig, för det var mycket fluff i början. Men den här
            frågan skulle jag vilja ha svar på. Ni har inga svar på den. Ni
            säger att ni vill ha bevisning, och ni motverkar precis allting
            som har med inhämtning av bevisning att göra.
          </note>
          <note type="speaker">
            Anf. 48 LINDA SNECKER (V) replik:
          </note>
          <note>
            Fru talman! Det är återigen en recension av hur man är i talarstolen.
            Det här är väldigt konstigt, Kent. Du misstror polisen. Du ifrågasätter
            den högsta polischefen. Du tror att samtliga myndigheter i Sverige
            har en dold agenda när det gäller hur de vill göra. De går i något
            ledband som kallas för PK-samhället och kommer alltid att motverka
            det som Sverigedemokraterna står för, nämligen att i varenda fråga
            peka ut dem som kommer från ett annat land. Det är er enda politiska
            mission. Ändå vill du ge polisen mer befogenheter. Du verkar vilja
            ge polisen mer resurser. Polisen ska kunna göra mer, övervaka
            mer, gå in i människors datorer och lyssna på våra telefonsamtal.
            Där har man inte någon gömd agenda som kommer att göra Sverige
            till något politiskt korrekt socialdemokratiskt samhälle, som
            är det värsta du vet.
          </note>
          <note>
            Nej, det här är inte seriöst, Kent Ekeroth. Det är inte seriöst
            att föra debatten på det sättet. Du kan inte misstro våra myndigheter
            och samtidigt vilja ge dem otroligt mycket mer befogenheter. Det
            är inte så man för en seriös politisk debatt. Och det är inte
            den som jag tycker att du tillhör den här gången.
          </note>
          <note type="speaker">
            Anf. 49 ROGER HADDAD (L):
          </note>
          <note>
            Fru talman! Jag vill först och främst få fört till protokollet
            att vi kommer att yrka bifall till reservation 2 och reservation
            6 i justitieutskottets betänkande om terrorismresor.
          </note>
          <note>
            Bakgrunden till förslagen är naturligtvis den oerhört hemska
            situatio ­ nen och utvecklingen i Mellanöstern. Jag saknar lite
            grann bakgrunden till att vi har kommit till den här situationen,
            fru talman.
          </note>
          <note>
            Jag lyssnar naturligtvis på kollegorna. Vänsterpartiet säger:
            Nej, vi har redan en effektiv lagstiftning. Hur kommer det sig
            att vi har en enda laga ­ kraftvunnen dom sedan 2005? Det är en
            enda lagakraftvunnen dom när det gäller finansiering av terrorism.
            Nej, lagen är absolut inte effektiv.
          </note>
          <note>
            FN:s säkerhetsråd – några har varit inne på det – har faktiskt
            den 24 september beslutat om denna resolution, som är bindande.
            Men även här väljer uppenbarligen Vänsterpartiet att ställa sig
            utanför. De menar att vi inte behöver införa detta. De yrkar avslag
            på det.
          </note>
          <note>
            Behövs de här åtgärderna? Är det redan kriminaliserat att resa
            från Arlanda till Istanbul och vidare till Damaskus, eller via
            Beirut? Nej, det är inte det, fru talman. Det är det som är luckan
            i lagstiftningen. Det är därför vi i eftermiddag förhoppningsvis
            ska kriminalisera det.
          </note>
          <note>
            Om det finns bevisning som styrker att jag avser att åka till
            Istanbul och via Beirut till Syrien för att ansluta mig till Islamiska
            staten för att stötta dem indirekt eller direkt och delta i deras
            terroraktioner ska det vara kriminaliserat. Säkerhetspolisen ska
            kunna stoppa mig på Arlanda, Linda Snecker. Det kan de inte göra
            i dag. De ska också kunna haffa mig om jag kommer tillbaka överlevande
            och har tagit emot utbildning i terroristträning. Det är inte
            kriminaliserat i dag, fru talman.
          </note>
          <note>
            Det är dessa luckor som en bred majoritet i Sveriges riksdag
            i dag faktiskt försöker åtgärda med denna FN-resolution.
          </note>
          <note>
            Händelserna i Paris och jakten på terrorister i Belgien visar
            att Europa måste bli effektivare och tuffare. Det gäller inte
            bara att skärpa synen på terrorresor och straff. Det handlar också
            om att arbeta för att förebygga och förhindra terrorism, radikalisering
            och extremism.
          </note>
          <note>
            Vi hade bara för några veckor sedan en debatt med konstitutionsutskottet
            där jag deltog. Där fokuserade vi på åtgärder mot extremism och
            radikalisering. Men lyssnar man på debatten här kan det låta som
            att vi bara pratar om straffskärpningar, och det är inte sant.
          </note>
          <note>
            Socialdemokraternas ledamot menar att man kom till ett tomt bord.
            Jag känner igen argumentet; jag har ju hört den linjen några gånger
            från Anders Ygeman och Morgan Johansson. Jag kan säga att jag
            saknar dem i den här debatten med tanke på att de har ägnat ett
            helt år minst, från december 2014 till december 2015, åt att torgföra
            sina ambitioner i uttalanden och presskonferenser, och så dyker
            de inte upp när det faktiskt gäller.
          </note>
          <note>
            Det här är det första politiska beslutet i Sveriges riksdag när
            det gäller lagförslag kring terrorism, ett och ett halvt år efter
            att denna regering har tillträtt. Det är det första och hittills
            enda förslaget som har kommit till Sveriges riksdag, fru talman.
            Det är en viktig dag, och vi från Liberalerna välkomnar att vi
            i dag kan göra detta ställningstagande.
          </note>
          <note>
            Det fanns naturligtvis en strategi mot terrorism, framtagen 2012.
            Men den baserades på att 20 personer reste. Det är självklart
            att den måste revideras när vi är uppe i 300–350 personer. Det
            är självklart att den ska revideras när vi har minst 126 personer
            som har kommit tillbaka till Sverige, och där stora tunga kommuner
            som Malmö, Göteborg, Stockholm och inte minst Örebro, som har
            ett stort problem, inte vet hur man ska hantera återvändare.
          </note>
          <note>
            Det här är också det första politiska beslutet som är en del
            i den överenskommelse som Liberalerna aktivt medverkade till.
            Vi välkomnar flera av de här förslagen, men vi har också sagt
            i betänkandet att vi gärna vill gå längre på några punkter.
          </note>
          <note>
            Det gäller till exempel översyn av straffskalor när det gäller
            terrorism i större skala. Denna lagstiftning träffar just den
            aktuella resan, men om jag sitter på ett kontor, i en förening
            eller på en skola och samlar in, uppmanar och organiserar fem
            eller tio som ska åka eller utbildar och förser dem med uniformer
            och annan materiel så träffas inte de brotten med det här förslaget,
            anser vi. Det är Liberalernas tolkning.
          </note>
          <note>
            Vi har också sagt att även förberedelse till terrorismresa ska
            kunna straffas. Jag vet att man har argumenterat emot detta. Jag
            vet att man inte vill följa FN-resolutionen fullt ut, för där
            sägs det faktiskt att även förberedelse ska kriminaliseras. Jag
            lyssnade ordentligt på Anders Ygeman när han senast besökte justitieutskottet
            efter överläggningar med EU-kommissionen, där man faktiskt har
            denna punkt uppe på agendan igen, så vi får väl följa den frågan.
          </note>
          <note>
            Majoriteten i utskottet står också bakom ett av våra liberala
            yrkanden om att göra det lite enklare för domstols- och rättsväsendet
            att tillfälligt återkalla eller dra in pass vid misstanke om terrorresa.
            I höstas när det här var uppe sa utskottet nej. I dag får jag
            höra från Socialdemokraterna att det är överflödigt och inte behövs.
          </note>
          <note>
            Jag vet inte hur många gånger jag har sett inrikesministern stå
            i TV4 och SVT eller skriva artiklar där han säger att nu ska vi
            även skärpa pass ­ reglerna och göra det svårare för terrorister
            att åka, och nu ska det bli enklare att dra in passen. Och så
            hänvisar man här, fru talman, till proposi ­ tionen om missbruk
            av pass som tillsattes av alliansregeringen. Det står dock inte
            ett ord i den propositionen om pass kopplat till terrorism, fru
            talman, och då passar det väl bra att ta upp det i det här sammanhanget
            när vi pratar om terrorresor.
          </note>
          <note>
            Vi tycker att det är en brist. Vi välkomnar att vi förhoppningsvis
            i dag kan skicka ett tillkännagivande till regeringen om att se
            över regelverket kring möjligheten att enklare dra in pass. Skärpt
            lag räcker inte.
          </note>
          <note>
            Liberalerna har också avsatt mer resurser till åklagare i vår
            skuggbudget. Linda Snecker, Lawen Redar med flera: Varför röstade
            ni nej i höstas när vi lade mer pengar till enheten för krigsbrott
            och folkmord? Varför röstade ni nej när vi lade mer resurser för
            att dubbla kapaciteten för riksenheten för säkerhetsmål, nämligen
            terrorism? Det är definitivt att förebygga, förhindra och motverka
            att personer över huvud taget åker, men det handlar också om att
            ha bättre beredskap när de kommer tillbaka.
          </note>
          <note>
            Som flera har varit inne på: Ska vi få effektivitet i detta måste
            vi ha bättre bevis, och ska vi få bättre bevis behövs det bättre
            åklagarkapacitet. Vi återkommer i denna fråga.
          </note>
          <note>
            (Applåder)
          </note>
          <note type="speaker">
            Anf. 50 LAWEN REDAR (S) replik:
          </note>
          <note>
            Fru talman! Liberalerna efterfrågar ministrarnas närvaro. Jag
            hoppas att det är helt okej att en ung ledamot också kan sitta
            på svaren på de frågor som ledamoten Haddad har.
          </note>
          <note>
            Nu är diskussionen uppe, och det som främst lyftes fram i anförandet
            är passen, och jag vet att det förmodligen kommer ett tillkännagivande
            om detta i dag. Teknikaliteten i den här frågan är sådan att det
            som samtliga partier som vill skicka ett tillkännagivande till
            regeringen gör här är att mjuka upp den lagstiftning som vi redan
            har. Så som det ser ut i dagsläget kan den som på sannolika skäl
            är misstänkt för att ha påbörjat en resa i terrorismsyfte häktas.
            Alternativet till det är att passet kan beslagtas.
          </note>
          <note>
            Det som föreslås med det här tillkännagivandet är bara att dra
            in passet. Min fråga till ledamoten är därför: Varför vill man
            mildra detta? Det är ju det som tillkännagivandet i sig kommer
            att innebära.
          </note>
          <note type="speaker">
            Anf. 51 ROGER HADDAD (L) replik:
          </note>
          <note>
            Fru talman! Ett mycket kort svar: Det är inte sant.
          </note>
          <note>
            Vi vill inte ta bort eller ändra någonting, utan vi vill komplettera
            nuvarande lagstiftning och se över och pröva möjligheten att göra
            det lite lättare för rättsväsendet att kunna återkalla eller tillfälligt
            dra in pass. Redan i och med denna kriminalisering inträder ju
            möjligheten, kriminaliseringsförutsättningarna, ännu tydligare.
            Då vill vi att man ska titta på det här, och det är bra att vi
            i dag gör ett tillkännagivande.
          </note>
          <note>
            Frågan kan skickas tillbaka till Lawen Redar: Vad menade ditt
            parti och regeringen och Anders Ygeman när man återkommande sa
            att man ska göra det enklare att dra in pass för terrorister,
            om möjligheten redan finns?
          </note>
          <note type="speaker">
            Anf. 52 LAWEN REDAR (S) replik:
          </note>
          <note>
            Fru talman! Det som regeringen har gjort är att överlämna en
            proposi ­ tion med förslag till åtgärder kring missbruk av svenska
            pass. Det är ju det som är det stora problemet här: att med detta
            fenomen som pågår i världen finns det ett stort antal svenska
            pass som är på fri fot, om man får beteckna det så. Detta innebär
            att människor kan komma tillbaka till Sverige med falska pass
            eller att de innehar pass som inte ens är deras egna, och det
            måste vi göra någonting åt.
          </note>
          <note>
            Fortfarande är det så att ledamoten föreslår någonting som man
            nu förklarar är en komplettering. Jag hävdar att huvudsaken när
            det gäller det stora problemet med människor som radikaliseras
            och vill lämna landet måste vara att vi kan ingripa i deras rörelsefrihet,
            vilket vi gör med en potentiell häktning eller eventuellt genom
            att beslagta passet under en längre tid.
          </note>
          <note>
            Jag ser inte det här som en åtgärd som innebär en komplettering,
            utan det är snarare en mildring av den lagstiftning som vi redan
            har. Därför är fortfarande min fråga: Varför detta lagförslag?
          </note>
          <note type="speaker">
            Anf. 53 ROGER HADDAD (L) replik:
          </note>
          <note>
            Fru talman! Inrikesministern och inte minst Morgan Johansson
            har gjort en stor show av terrorismfrågan under hela 2015 och
            har återkommande stått i tv, skrivit i medierna och även sagt
            här i debatterna att nu ska vi göra det ännu svårare för terrorister
            att resa härifrån. Därför är det anmärkningsvärt att det i själva
            passpropositionen, som Lawen Redar hänvisar till, inte står ett
            ord om terrorism. Det är andra saker som människosmuggling, missbruk,
            försäljning och den svarta marknaden – en annan problematik.
          </note>
          <note>
            Dessutom var det inte ens er regering utan alliansregeringen
            som tillsatte den och det innan terroristfrågan var på tapeten.
            Trots detta har det varenda gång tagits fram under terrorismparaplyet
            av Lawen Redars parti och regeringen. På varenda presskonferens
            om terrorism har man tagit fram den här propositionen, men det
            står inte ett ord i den om terrorism.
          </note>
          <note>
            Vi vill göra det lättare för rättsväsendet att dra in pass. Det
            kan vara byråkratiskt i dag. Ta det här exemplet med 17-åringen
            från Linköping där samhället, trots föräldrarnas larm, inte agerade.
            Hon haffades i stället på flygplatsen i Österrike. Varför kunde
            man inte agera efter en anmälan? De kontaktade ju polisen. De
            kontaktade ju den här stödtelefonen , som inte ens var bevakad.
            Vi har föreslagit att det ska vara öppet dygnet runt.
          </note>
          <note>
            Där skulle man direkt ha kunnat fatta ett beslut om att dra in
            den här flickans pass, om man nu hade fått den informationen.
            Nu är det för sent. Därför behöver reglerna ses över.
          </note>
          <note type="speaker">
            Anf. 54 ANDREAS CARLSON (KD):
          </note>
          <note>
            Fru talman! Vi har sett och vi ser fasansfulla terrordåd runt
            omkring i vår omvärld. Ibland kan eller vill vi kanske tro att
            det är någonting som sker långt borta. Men vi blir smärtsamt påminda
            när vi ser attentat i Paris och Köpenhamn. Det kan ske även här.
            Risken för terrorattentat i Sverige är höjd, och Sverige är långt
            ifrån förskonat. Oavsett var ett terrorattentat genomförs, herr
            talman, dödas och skadas oskyldiga. En attack på det öppna och
            demokratiska samhället är en attack också mot oss.
          </note>
          <note>
            De islamistiska extremisterna för ett krig mot vår civilisation.
            Det är ett krig mot de värden som vårt samhälle är byggt på. De
            vill skapa oro, rädsla, osäkerhet, instabilitet och otrygghet
            i väst såväl som i Mellan ­ östern.
          </note>
          <note>
            Vi har sett deras vidriga propagandabilder. Vi har sett hur de
            halshugger människor och leende håller upp huvudet framför kameror.
            Kristna förföljs systematiskt. De avrättas när de vägrar konvertera.
            Homosexuella kastas ut från höghus. Muslimer som vägrar ställa
            upp på idén om ett kalifat förföljs, torteras och mördas. Exemplen
            är för fasansfulla för att man riktigt ska kunna förstå vad det
            är för organisation – för att förstå denna hemska terrorism.
          </note>
          <note>
            Kristdemokraterna anser att Sverige behöver göra mer i kampen
            mot Daish. Vi sa redan i somras att vi skulle ställa JAS till
            förfogande för att bistå den internationella koalitionen om så
            efterfrågades. Det har efterfrågats av Frankrike. Det har begärts
            av USA. En del har kritiserat oss för att detta ytterligare kan
            höja risken för terrorattentat i Sverige, men vi får, herr talman,
            inte låta rädslan förlama. Likgiltighet är inte ett alternativ.
            Vi får inte bli den passiva tysta massa som gör detta möjligt.
            Det är inte acceptabelt. Det får inte råda några som helst tvivel
            om var Sverige står i dessa frågor. Kampen mot terrorism får aldrig
            upphöra. Kampen för frihet, öppenhet, demokrati och människovärde
            måste fortsätta både utomlands och här hemma.
          </note>
          <note>
            Därför står Kristdemokraterna bakom förslaget till den skärpta
            lagstift ­ ningen mot terrorism som vi i dag har på riksdagens
            bord och även den skärpta lagstiftningen mot förberedelse av terrorism.
            Avgörande i arbetet med att bekämpa och förebygga terrorism är
            att Säkerhetspolisen och den öppna polisen har tillräckligt med
            verktyg och resurser. En konsekvens av den lagändring som i dag
            finns på bordet är att Säkerhetspolisen inte längre kommer att
            kunna använda sig av signalspaning via Försvarets radio ­ anstalt.
            Det är ett viktigt redskap i Säkerhetspolisens underrättelsearbete
            mot terrorism. Denna signalspaning får inte ske samtidigt som
            det pågår en förundersökning, vilket är anledningen till att Säkerhetspolisen
            inte längre kan använda sig av signalspaning.
          </note>
          <note>
            Vi kristdemokrater befarar att Säkerhetspolisens möjligheter
            att bedriva ett effektivt underrättelsearbete kommer att påverkas
            negativt. Det är viktigt att Säpo har de redskap som krävs för
            att bedriva ett effektivt underrättelsearbete. Det är viktigt
            att bevis kan säkras så att personer kan lagföras och dömas för
            de brott som begåtts.
          </note>
          <note>
            När kammaren behandlade frågan om Sveriges strategi mot terrorism
            lyfte Kristdemokraterna fram problemet i en reservation. Vi står
            förstås kvar vid den ståndpunkten, och vi utvecklar vår ståndpunkt
            i ett särskilt yttrande. Vi är fast beslutna att Säpo måste ha
            rätt verktyg i kampen mot terrorism. Detta måste självklart ske
            på ett rättssäkert sätt.
          </note>
          <note>
            Vi kristdemokrater ser en risk i att det kan bli svårt att säkra
            bevis. Därför står vi bakom den reservation som föreslår att lagstiftningen
            ska ses över så att den kriminalisering som föreslås leder till
            att fler som begår terroristbrott också kan dömas.
          </note>
          <note>
            Vi delar regeringens bedömning i budgeten att Säkerhetspolisen
            behöver ett ökat anslag. I det extraordinära läge som Sverige
            befinner sig i är det rimligt med en ännu kraftigare höjning.
            Säpo har redan avvärjt flera attentat, men Säpo måste ges större
            resurser att analysera information som myndigheter har för att
            kunna förebygga nya attentat i vårt land.
          </note>
          <note>
            Vi tycker att förslaget i betänkandet är ett viktigt steg i rätt
            riktning. Det är ingen hemlighet att Kristdemokraterna hade velat
            gå längre. Vi har exempelvis föreslagit att landsförräderilagstiftningen
            ska ses över så att IS-krigare eller andra som strider för liknande
            terrororganisationer ska kunna dömas för förräderi. I betänkandet
            står vi bakom reservationen som innebär att regeringen bör analysera
            behovet av ytterligare kriminalisering för att förebygga och förhindra
            att personer strider för terroristorganisatio ­ ner utomlands.
          </note>
          <note>
            Det är viktigt, herr talman, att straffen står i bättre proportion
            till de fasansfulla brott som begås i Daishs namn. För att bekämpa
            terrorism räcker det inte med bara hårdare straff. Det handlar
            inte bara om det. För att få önskad effekt, det vill säga färre
            som rekryteras och radikaliseras, måste det förebyggande arbetet
            vässas. För Kristdemokraternas del var det en viktig åtgärd i
            den överenskommelse som slöts mellan flera partier i december,
            nämligen att ställa större och högre krav på kommunernas förebyggande
            arbete. För att motverka rekrytering och radikalisering krävs
            ett fokuserat och mer offensivt arbete i kommunerna.
          </note>
          <note>
            Herr talman! Denna fråga har redan varit uppe till debatt i kammaren,
            och jag förväntar mig konkretion och tydlighet från regeringen
            om vad som kan krävas och hur planen ser ut för att få till ett
            ännu mer effektivt arbete i kommunerna.
          </note>
          <note>
            Jag yrkar bifall till propositionen och reservationerna 2 och
            8 i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 9 Undantag från mervärdesskatt för vissa posttjänster
          </note>
          <note>
            Skatteutskottets betänkande 2015/16:SkU15
          </note>
          <note>
            Undantag från mervärdesskatt för vissa posttjänster (prop. 2015/16:51)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 14.)
          </note>
          <note>
            § 10 Granskning av meddelande om handel för alla
          </note>
          <note>
            Näringsutskottets utlåtande 2015/16:NU8
          </note>
          <note>
            Granskning av meddelande om handel för alla (KOM(2015) 497)
          </note>
          <note>
            föredrogs.
          </note>
          <note type="speaker">
            Anf. 55 HANS ROTHENBERG (M):
          </note>
          <note>
            Herr talman! EU-kommissionen har lagt fram ett meddelande om
            handel för alla. Det kan synas som en allmängiltig och öppen rubrik
            på något som kan innehålla mycket självklarheter. Vi är många
            som tycker att handel egentligen är självklart. Frihandel är självklart,
            och våra gränser ska bara vara en begränsning när det verkligen
            behövs. Att kunna flytta tjänster, personer, varor och pengar
            över gränserna kännetecknar den bästa av världar. Tyvärr ser det
            inte riktigt ut så överallt.
          </note>
          <note>
            Sverige bör enligt oss moderater och Alliansen vara den främsta
            rösten för frihandel och öppenhet inom EU och i världen. Vi ser
            positivt på kommissionens ambition att inleda fler förhandlingar
            om handelsavtal med tredjeländer.
          </note>
          <note>
            Ett av de stora problemen med handel i världen är protektionismen.
            Protektionismen lägger en våt filt över rörelser som annars skulle
            fungera alldeles utmärkt; som fungerar när det inte är några störningar.
            Men protektionismen innebär att skydda sin egen handel och verksamhet
            från konkurrens. Den sätter igång en snöbollseffekt som inte gör
            det bättre för människor, snarare tvärtom.
          </note>
          <note>
            Protektionismen i världen har ökat sedan den stora krisen 2008.
            Kampen för ökad frihandel måste därför prioriteras. Det sker förändringar
            inom världshandeln. Den har övergått från att tidigare ha varit
            mycket fokuserad på fysiska produkter till att bli mer och mer
            tjänsteintensiv. En tjänst hänger alltid ihop med en människa.
            Den hänger alltid ihop med en individ som gör någonting. Då måste
            gränserna också vara öppna.
          </note>
          <note>
            Tullmurar inom jordbruks- och industriområdet, liksom handelshinder
            på tjänsteområdet, måste därför bekämpas. Barriärer och nationell
            särlagstiftning som hindrar utvecklingen för den digitala gränsöverskridande
            handeln bör motarbetas. Handeln bör därutöver utgöra ett verktyg
            i kampen för bättre miljö.
          </note>
          <note>
            Ja, grön handel är någonting som världen behöver se mer av. Många
            gånger säger man att det bästa sättet att göra världen grönare
            är att handla mindre. Nej, det bästa sättet är väl att handla
            grönt – eller hur?
          </note>
          <note>
            Det här hänger också ihop med energi som går över gränserna.
            Vi ser ju att Europa har blivit mer beroende av bland annat rysk
            gas och olja. Därför menar vi i Alliansen att när EU förhandlar
            frihandelsavtal bör det ingå ett särskilt energikapitel.
          </note>
          <note>
            Livsmedelsexporten hänger ihop med livsmedelsimporten. Vill vi
            att Sverige ska vara en nation som kan exportera livsmedel – bra
            livsmedel, kvalitetssäkra livsmedel – måste vi också vara öppna
            för att köpa från andra håll. Handel bygger på ömsesidighet. Den
            bygger på överenskommelser, inte på lagstiftning – överenskommelser
            som man gör frivilligt.
          </note>
          <note>
            Herr talman! Vi menar att Sverige fortsättningsvis måste ge ett
            brett och långtgående mandat till kommissionen att förhandla fram
            ett transatlantiskt frihandelsavtal, det som vanligtvis kallas
            TTIP. Men under den här resan, under de här förhandlingarna, har
            det uppstått diskussion om hur investeringsskyddet i detta och
            andra handelsavtal bäst bör utformas.
          </note>
          <note>
            Det är viktigt att såväl enskilda stater som investerande företag
            känner trygghet i relationen med varandra. Framför allt är denna
            trygghet viktig för små och medelstora företags möjligheter att
            söka sig ut på en interna ­ tionell marknad. Vi vet ju att den
            som är stor ofta är stark och kan använda sin styrka, om inte
            fysiskt så i alla fall i kraft av att vara en dominant aktör.
            Men handel måste utvecklas genom att det blir fler framför allt
            små och medelstora företag som kan komma ut på en internationell
            marknad. De är inte stora aktörer som har muskler att sätta sig
            upp med när de råkar i kriser och tvister med andra, större aktörer.
            Därför är det väldigt viktigt att det finns skydd för små och
            medelstora företag – ett investerarskydd.
          </note>
          <note>
            Det finns en överklagandemekanism. Den kallas ISDS. Den har fungerat
            alldeles utmärkt sedan andra världskriget. Det finns många i den
            här kammaren som kan vittna om det. Men det har nu kommit ett
            förslag från kommissionen att ISDS inte ska vara en del av handelsavtalet
            mellan EU och USA.
          </note>
          <note>
            Kommissionen har lagt fram ett annat förslag. Det kallas ICS.
            Det är ett förslag som vi moderater inte tycker är någon höjdare,
            minst sagt. ICS kommer att innebära fördröjning av hanteringen.
            Det försvagar tvistlösningen. Det är ett byråkratiskt system,
            och det blir en kompetensförsvagning om man ska inrätta en helt
            ny instans för tvistlösning. Det kommer också att inrättas domare
            som tillsätts politiskt, vilket vore högst olyckligt.
          </note>
          <note>
            Ett nytt, komplicerat och politiserat system med en påklistrad
            tidsram i kombination med domare inom en begränsad ram riskerar
            att bli både dyrare och av sämre kvalitet än det nuvarande systemet.
          </note>
          <note>
            Därmed inte sagt att det nuvarande ISDS-systemet inte kan förbättras.
            Det kan det. Men det finns några argument varför det nya systemet
            som föreslås inte kommer att fungera.
          </note>
          <note>
            För det första har USA redan från börjat sagt att man inte är
            intresserad av ICS.
          </note>
          <note>
            För det andra hände det någonting häromveckan: Det tyska domarkollegiet
            fällde ett utslag som säger att det inte finns någon legal basis
            för att inrätta det nya systemet med en separat domstol. Det innebär
            att det här förslaget är nedskjutet. Tyskland kan inte och kommer
            inte att driva det vidare.
          </note>
          <note>
            Vi står fast vid att kämpa för att det ska finnas en fungerade
            tvistlösning. Lås oss därför utveckla det ISDS-system som har
            fungerat i 50–60 år!
          </note>
          <note>
            Herr talman! Jag yrkar bifall till den alliansgemensamma reservationen
            6 samt till den moderata reservationen 3 i betänkandet.
          </note>
          <note type="speaker">
            Anf. 56 JOHAN NISSINEN (SD):
          </note>
          <note>
            Herr talman! Jag yrkar bifall till reservation 1.
          </note>
          <note>
            Sverigedemokraterna ser positivt på en övergripande handelsstrategi
            och menar att vissa utvalda delar av åtgärdspaketet kan generera
            positiva effekter för både den europeiska och den svenska marknaden.
          </note>
          <note>
            Men om vi gör en generell överblick, inte bara över de faktiska
            förslagen från kommissionen utan även över andra åtgärdspaket
            gällande handel, energi, infrastruktur eller tillväxtskapande
            åtgärder, ser vi en återkommande problematik gällande finansieringslösningar,
            ökad användning av strukturfonder och socioekonomiska projekt
            samt ständigt kostnadsdrivande lösningar och låtsasjobb. Det återkommande
            är att förslag som inte ska generera några kostnadsdrivande effekter
            har lett till det motsatta – särskilt för svenska skattebetalare,
            enligt vår mening.
          </note>
          <note>
            Vi ser därmed orimligheten i att generellt försöka driva igenom
            handelsstrategin, särskilt som förslagen endast är visioner, inte
            innehåller några konkreta lagstiftningsförslag eller inte är fullt
            finansiellt förankrade. Förslagen är dessutom inte bindande för
            riksdagen.
          </note>
          <note>
            Vi ser även problematiken i kommissionens meddelande att detta
            inte kommer att belasta statsbudgetarna.
          </note>
          <note>
            Sverigedemokraternas ståndpunkt är därmed att alla punkter bör
            ses över gällande dessa noteringar innan beslut tas i frågan.
            Vi hänvisar även till våra tidigare ställningstaganden gällande
            en handelspolitik för tillväxt.
          </note>
          <note>
            Vi har valt att besvara kommissionens prioriterade delar och
            delge vår ståndpunkt, men vi menar att majoriteten av förslagen
            är kostnadsdrivande och att det saknas underlag gällande reell
            konkurrens och nettoeffekter för Sverige och för EU som helhet.
          </note>
          <note>
            Sverigedemokraterna har en generellt positiv syn på den digitala
            eko ­ nomin, då vi anser att den gynnar svenska företag som helhet.
            Dock riktar vi kraftig kritik mot att svenska skattebetalare via
            EU-medel ska subven ­ tionera utbyggnaden av europeiska digitala
            höghastighetsnät, bland annat på den rumänska landsbygden.
          </note>
          <note>
            Vi ser positivt på ökad handel och på att den styrs mot varor
            och tjäns ­ ter, särskilt vad gäller högteknologiska produkter
            högt upp i värdekedjan. Vi vill dock betona vikten av kvalitet,
            likvärdiga arbetsvillkor och behovs ­ anpassning vad gäller den
            generella tjänstehandeln samt av att vissa un ­ dantag bör kunna
            medges.
          </note>
          <note>
            Herr talman! Sverigedemokraterna ser inga generella problem med
            att stödja rörlighet för chefer och tjänster i det högre segmentet,
            men vårt generella ställningstagande är att rörligheten ska vara
            behovsanpassad. Det gäller även den generella tjänstehandeln.
          </note>
          <note>
            Vi har en positiv syn på samarbete, handelsavtal och konkurrensneu
            ­ trala lättnader för europeiska företag, men vi tar ställning
            först när faktiska förslag finns att tillgå.
          </note>
          <note>
            Sverigedemokraterna har i ett tidigt skede av förhandlingarna
            belyst vikten av transparens gällande TTIP-avtalets förhandlande
            parter. Vi vill i ett tidigt skede kunna redovisa eventuella farhågor
            från svenska skattebetalare och den svenska marknaden. Vi vill
            belysa vikten av en sund balans och transparens för att inte olika
            sektorer eller områden ska ses som olika prioriterade och orsaka
            osäkerhet för investerare.
          </note>
          <note>
            Sverigedemokraterna anser att klausulen för tvistlösning mellan
            stat och investerare behöver uppdateras och insynen förstärkas.
            Detta föranleder att det allmänna behöver träda in i någon form.
            En handelsdomstol i någon form skulle kunna vara en lösning om
            det inte ska vara en fråga för en vanlig domstol. Sverigedemokraterna
            ställer sig dock negativa till att det skulle vara EU som är bäst
            lämpat att förändra detta globalt. När det gäller TTIP har dock
            EU som en av parterna självklart förmågan att genomföra detta.
          </note>
          <note>
            Sverigedemokraterna anser liksom kommissionen att korruption
            urholkar rättsstatsprincipen och invånarnas förtroende och därmed
            bör bekämpas i allra högsta grad.
          </note>
          <note>
            Gällande en hållbar utveckling vill vi betona och prioritera
            ett globalt minskat koldioxidläckage.
          </note>
          <note>
            Sverigedemokraterna ser vikten av goda handelsrelationer och
            att skapa globala konkurrensneutrala handelsavtal i sin helhet,
            men ett avtal är inte per automatik optimalt ur svensk synvinkel
            då sektorerna och faktorerna är många.
          </note>
          <note>
            Vi ser delvis positivt på att EU tar fram strategier gällande
            avtal, men vi anser även att EU bör fokusera på den inre marknaden
            och prioritera lösningar gällande kostnadsdrivande effekter och
            ständigt ökad byråkrati. Vi noterar även att EU måste ligga i
            framkant innan övriga globala avtal sluts, till exempel TPP. Vi
            hänvisar även till våra tidigare ställningstaganden gällande TTIP.
          </note>
          <note type="speaker">
            Anf. 57 PETER HELANDER (C):
          </note>
          <note>
            Herr talman! Det är glädjande att det finns ett starkt stöd för
            kommis ­ sionens arbete med att ta fram en ny handelsstrategi.
            Frihandel är något positivt för Sverige, EU och världen i stort,
            och genom historien har handel mellan länder bidragit till välstånd
            och fred, medan de länder som har begränsat sin handel sakta har
            fallit samman.
          </note>
          <note>
            EU är världens största integrerade marknad, och den fria rörligheten
            för varor och tjänster, människor och kapital har bidragit till
            tillväxt och jobbskapande, inte minst i Sverige.
          </note>
          <note>
            Det är lätt att glömma bort att av EU:s 28 medlemsländer var
            14 diktaturer när jag själv var tonåring på 70-talet – det är
            inte så länge sedan – och det inkluderar förutom det forna östblocket
            också länder som Portugal, Spanien, Grekland och Cypern. Det var
            inte bättre förr, om nu någon tror det.
          </note>
          <note>
            Handelsutbytet och de öppna gränserna har inte bara bidragit
            till tillväxt och välstånd, utan de har också bidragit till fred
            och säkerhet. Nu när många EU-länder brottas med svaga statsfinanser,
            hög arbetslöshet och låg tillväxt, samtidigt som människor flyr
            till Europa från krig och terror, prövas den Europeiska gemenskapen
            mer än någonsin. Receptet mot detta är inte stängda gränser som
            motverkar den rörlighet som vi så hårt arbetat för att få fram
            i Europa. Vad Sverige och EU behöver mer av är det som har gjort
            våra länder framgångsrika. Vi behöver mer av handel och öppenhet
            i Europa, inte mindre.
          </note>
          <note>
            Den utveckling vi ser i Europa nu pekar åt fel håll och kan komma
            att leda till en nedåtgående spiral som till slut utmanar den
            goda utveckling vi har haft mot fred och säkerhet i Europa.
          </note>
          <note>
            Herr talman! Ur öppenhet för människor, idéer och varor föds
            nytt välstånd. Goda och stabila ekonomier skapas genom fri konkurrens,
            fri handel och stabila regler.
          </note>
          <note>
            Sverige är, som de flesta av oss vet, ett exportberoende land,
            vilket gör att de 101 aviserade åtgärder och initiativ som kommissionen
            har för avsikt att lägga fram kommer att skapa förutsättningar
            för att Sverige ska kunna upprätthålla det välfärdssamhälle som
            vi alla vill ha.
          </note>
          <note>
            För att det ska finnas ett förtroende för handelspolitiken måste
            det finnas en transparens i samband med att EU förhandlar. Det
            är också viktigt att det i handelsförhandlingarna kommer fram
            åtgärder som stöder en hållbar utveckling, rättvis och etisk handel
            samt mänskliga rättigheter. I ett framtida handelsavtal måste
            bestämmelser om korruption finnas med. Korruption är en cancersvulst
            som omöjliggör uppbyggnaden av demokratiska samhällen och måste
            med kraft bekämpas.
          </note>
          <note>
            Herr talman! Mitt hemlän Dalarna är ett mycket starkt exportlän
            med stora företag som ABB i Ludvika, Ovako Steel i Smedjebacken,
            Stora Enso men också mindre företag som Fiskarhedens sågverk,
            som kanske inte är så litet, för man omsätter 1 miljard, Morakniv
            eller Pressmaster i Älvdalen, som gör smarta handverktyg där 85
            procent av produktionen går på export. Dessa och andra exportföretag
            behöver handelsavtal som är öppna, tydliga och förutsägbara och
            som gör att de kan konkurrera på likvärdiga villkor. Om dessa
            företag i Dalarna och i övriga Sverige inte får konkurrera fritt
            på marknaden genom frihandelsavtal kommer det i förlängningen
            att påverka välfärden i vårt land.
          </note>
          <note>
            Frihandel är förstås bara en del av möjligheten för företag att
            överleva i en knivskarp internationell konkurrens. Vi behöver
            i denna kammare också skapa rätt förutsättningar för innovation,
            utveckling, etablering och export, som gör att fler företag kan
            startas och att fler människor kommer i arbete. Det räcker inte
            bara med frihandelsavtal, utan vi måste också se till att regelförenkla
            och sänka kostnaderna för våra företag så att fler får ett jobb
            att gå till.
          </note>
          <note>
            Herr talman! Jag yrkar bifall till reservation 6.
          </note>
          <note>
            (Applåder)
          </note>
          <note type="speaker">
            Anf. 58 HÅKAN SVENNELING (V):
          </note>
          <note>
            Herr talman! Vi debatterar i dag EU-kommissionens meddelande
            Handel för alla. Men vad innebär egentligen handel för alla? Är
            det ens möjligt att uppnå? Kommissionen skriver i meddelandet
            att man vill ha en ansvar s full handelspolitik som är till gagn
            för i princip alla. Men är en sådan politik rättvis? Innebär det
            att alla parter tjänar lika mycket på politiken, och innebär det
            att mer likvärdiga och rättvisa villkor skapas?
          </note>
          <note>
            Makten över handelspolitiken togs över av EU från Sveriges riksdag
            i samband med att Lissabonfördraget ratificerades 2009.
          </note>
          <note>
            Handelspolitiken bygger i grunden på obalanser. Starka länder,
            som i många fall tidigare har varit kolonialländer i historien,
            ska nu, i stället för att suga ut andra länders tillgångar, handla
            med de resurser och produkter som andra länder producerar. Konsumenter
            och medborgare vill också att det ska ske på ett sjyst sätt och
            att det bidrar till en miljömässigt hållbar värld.
          </note>
          <note>
            Flera av de avtal som EU nu tecknar med andra länder är bilaterala.
            Det betyder att de är tecknade mellan EU och en annan eller ett
            fåtal andra stater. Inom ramen för världshandelsorganisationen
            WTO tecknar man multilaterala avtal där alla länder ingår. EU-kommissionen
            säger i sitt meddelande att det är genom bilaterala avtal, som
            fler länder har möjlighet att ansluta sig till i efterhand, som
            EU vill sätta standarden för handelsvillkor runt om i världen.
            I stället för att låta alla länder vara med väljer EU sina partner
            i syfte att flytta fram sina positioner. Man lyfter också alltmer
            fram de geopolitiska dimensionerna i handelspolitiken. För handel
            är en del av länders internationella relationer och därigenom
            också en del av utrikespolitiken.
          </note>
          <note>
            När nu de geopolitiska argumenten lyfts fram i EU:s handelspolitik
            ser vi hur det förstärker och spär på ett ökat spänningsläge i
            EU:s relationer mot Ryssland men också gentemot starka framväxande
            ekonomier som de övriga Briksländerna – Brasilien, Indien, Kina
            och Sydafrika. Frågan är: Blir det rättvisare regler när EU bestämmer
            reglerna för alla andra?
          </note>
          <note>
            EU-kommissionen styrs av storföretagens lobbyister. Men handelsmeddelandet
            berör inte ens den stora mängd lobbyister som försöker påverka
            arbetet på EU-kommissionens DG Trade. Enligt en sammanställning
            som Corporate Europe Observatory har gjort har besökarna på de
            möten som DG Trade, som ansvarar för handelspolitiken, har haft
            om handelsavtalet TTIP till 88 procent kommit från storföretagen.
            Motsvarande siffra för NGO:er, alltså ideella organisationer,
            är 9 procent. Det är klart det har betydelse. Om nio av tio möten
            sker med storföretagen är det också deras intressen som lyfts
            högst upp på den politiska agendan.
          </note>
          <note>
            Men som en konsekvens av folkligt engagemang och påtryckningar
            ser vi nu att insynen ökar. Det är bra. Det är trycket utifrån
            som avgör när lobbyisternas makt ska minska.
          </note>
          <note>
            År 2013 inledde EU och USA förhandlingar om ett gemensamt handels-
            och investeringsavtal, kallat TTIP. EU-kommissionens målsättning
            är att TTIP-förhandlingarna ska vara klara innan president Obama
            lämnar sitt ämbete i början på 2017, alltså om ungefär ett år.
            Förhandlingarna har, i likhet med övriga förhandlingar om internationella
            handelsavtal, präglats av slutenhet, sekretess och brist på insyn.
            Under trycket av dels läckor, dels civilsamhällets omfattande
            kritik har EU-kommissionen offentliggjort delar av innehållet.
          </note>
          <note>
            Vänsterpartiet är starkt kritiskt till centrala delar av TTIP-avtalet
            som sammantaget kan innebära försämringar på en rad områden, som
            jordbruk, livsmedelssäkerhet, klimat, miljö, energi, offentlig
            service och arbetstagares rättigheter. Vår kritik riktas i huvudsak
            mot dels de nuvarande förslagen till ISDS-mekanism och regulativt
            samarbete som tillsammans kan bli ett dubbellås mot progressiv
            lagstiftning, dels de nuvarande förslagen om att öppna upp den
            offentliga sektorn för ytterligare marknadsliberalisering och
            privatisering.
          </note>
          <note>
            I samband med TTIP-förhandlingarna har det väckts en debatt om
            hur systemet med investeringsskydd bäst bör utformas. I dag används
            väldigt ofta den så kallade ISDS-klausulen. Systemet med investeringsskydd
            och ISDS finns i många internationella handels- och investeringsavtal.
            Det inrättades efter andra världskriget i syfte att skydda investerare
            i handelsavtal med nationer som saknade stabila och fungerande
            rättssystem. Genom ISDS skyddades företagen mot direkt expropriering.
            I dag har ISDS dock alltmer kommit att utgöra ett skydd mot indirekt
            expropriering.
          </note>
          <note>
            Det handlar således inte längre om att skydda tillgångar som
            företagen äger utan om att skydda företagens beräknade vinster.
            Därmed kan företag stämma stater om de anser att nationella lagstiftningar
            hindrar dem och deras möjligheter att göra vinst. ISDS har därigenom
            blivit ett effektivt sätt att förhindra progressiv lagstiftning
            och utgör i förlängningen ett direkt hot mot demokratin i de länder
            som berörs.
          </note>
          <note>
            Både EU:s medlemsländer och dess motparter i flera av de handelsavtal
            som nu förhandlas har stabila och fungerande rättssystem. Då finns
            ingen anledning att ta upp tvister i internationella domstolar,
            vilket är fallet med det nuvarande systemet. Det är orimligt att
            handelsavtal som förhandlats med stater med juridiska system ska
            innehålla ISDS-klausuler, och därför borde dessa inte ingå i handelsavtal.
          </note>
          <note>
            Vänsterpartiet anser att det vore bättre att försöka lösa de
            enkla handelshinder som finns mellan EU och USA, såsom ett fåtal
            omotiverade tullar och vissa regelskillnader, i stället för att
            sjösätta ett jättelikt avregleringsavtal som TTIP de facto är.
            Avtalets innehåll kan medföra negativa effekter på en mängd områden,
            och därför tycker vi att regeringen ska verka för att EU lämnar
            TTIP-förhandlingarna.
          </note>
          <note>
            EU:s handelsstrategi går alldeles för långt, och det finns en
            uppenbar risk för att viktiga politikområden som miljöpolitik,
            konsumenträtt och arbetsrätt kommer att få stå tillbaka till förmån
            för storföretagens intressen. Med dagens handelspolitik sätts
            uppgörelser i handelsavtal före staters rätt att lagstifta och
            reglera. Jag och Vänsterpartiet anser att detta är ett fundamentalt
            hot mot demokratin. Kommissionens meddelande innebär att handelspolitiken
            inte förändras i en mer rättvis, solidarisk och miljömedveten
            riktning.
          </note>
          <note>
            Parallellt med förhandlingarna om TTIP-avtalet finns flera andra
            aktuella internationella handelsavtal under förhandling. Dessa
            avtal riskerar också att påverka demokratiska värderingar och
            staters rätt att reglera.
          </note>
          <note>
            Sedan 1975 är den största delen av den tidigare spanska kolonin
            Västsahara ockuperad av Marocko. Ockupationen har av Internationella
            domstolen i Haag bedömts vara rättsvidrig. FN vill att det västsahariska
            folket självt ska få avgöra sin framtid i en folkomröstning. En
            folkomröstning har dock systematiskt förhalats av ockupationsmakten
            Marocko.
          </note>
          <note>
            EU förhandlar just nu med Marocko om ett djupgående och omfattande
            frihandelsområde. Jag och Vänsterpartiet anser att Sverige bör
            agera för att alla förhandlingar om handelslättnader och fördjupat
            samarbete med Marocko bör villkoras med att Marocko respekterar
            folkrätten och genomför en folkomröstning i Västsahara i enlighet
            med FN:s beslut.
          </note>
          <note>
            Näringsutskottet hade nyligen möjligheten att träffa Marockos
            talman med en liten delegation. Det var uppenbart att talmannen
            inte delade FN:s beskrivning av ockupationen. Han kallade konsekvent
            Västsahara för söd ­ ra Marocko. Samtidigt var det uppenbart att
            det svensk-marockanska handelsutbytet är väldigt litet och lär
            förbli så. Trots det har vi med all tydlighet sett att regeringen
            den senaste tiden har närmat sig den marockanska ockupationsmakten
            under de senaste officiella besöken.
          </note>
          <note>
            Vänsterpartiet har flera reservationer på detta område, men för
            tids vinnande yrkar jag bara bifall till reservation 5.
          </note>
          <note type="speaker">
            Anf. 59 HANS ROTHENBERG (M) replik:
          </note>
          <note>
            Herr talman! Det här var minsann en litania – oj, oj, oj – om
            hur världens elände kan samlas inom handel. Storföretag – usch,
            lobbyister – bu, utsugare! Det är ord som jag inte tror att ens
            Håkan Svennelings ideologiska idol Karl Marx skulle ta i sin mun
            2016.
          </note>
          <note>
            Man kan se vad handel har inneburit för välståndsökningen i världen.
            Handel har inneburit möjligheter för människor att försörja sig
            och möjligheter för hantverkare runt om i världen att starta en
            egen firma och hitta sätt att skaffa kunder på andra sidan gränsen
            i det land där de bor. Detta är usch och fy när Vänsterpartiet
            debatterar i en handelsdebatt.
          </note>
          <note>
            Innan vi går vidare har jag egentligen bara en fråga att ställa
            till Håkan Svenneling: Finns det över huvud taget någonting som
            är bra med handel?
          </note>
          <note type="speaker">
            Anf. 60 HÅKAN SVENNELING (V) replik:
          </note>
          <note>
            Herr talman! Jag bor i en gränsregion i Sverige, ganska nära
            Norge, där jag var så sent som i helgen. För mig är det uppenbart
            att när Sverige valde att inte gå i krig med Norge 1905 valde
            vi en annan väg – en positiv väg där vi insåg att det är bättre
            att vi har ett grannfolk som vi tycker om.
          </note>
          <note>
            Norge är i dag Sveriges största handelspartner – Tyskland kan
            kanske ha hunnit om Norge – och vi har haft ett långvarigt handelsutbyte
            och långvariga kontakter och internationella relationer med Norge.
            Jag vågar påstå att både svenskt och norskt välstånd bygger på
            att vi under lång tid har haft goda relationer.
          </note>
          <note>
            Men det som är tydligt i det norsk-svenska handelsutbytet under
            lång tid är att det har varit rättvisa villkor. Det har inte handlat
            om hur vi såg på Norge under sent 1800-tal – att det är lillebrorslandet
            som ska vara en del av vår stormakt och där vi ska kunna suga
            ut deras olja, som vi inte visste att de hade när vi släppte dem
            fria – utan om att vi handlar med dem och tillsammans utbyter
            kompetens och produkter.
          </note>
          <note>
            Detta ser vi dock inte runt om i världen i dag. Vi ser inte att
            handel alltid är rättvis. Hans Rothenberg relaterar alltid handel
            till demokrati, mänskliga rättigheter och en massa andra bra saker,
            men jag ser inte den kopplingen alla gånger. Jag ser att vi har
            byggt upp ett handelssystem runt om i världen där man ger samma
            system för olika parter men där rättvisa inte blir möjlig då parternas
            förutsättningar är fundamentalt olika.
          </note>
          <note>
            Jag ser ett handelssystem där storföretagen får diktera villkoren
            och lobbyisterna har en otrolig makt över EU:s handelspolitik.
            Jag skulle vilja att det var jag och Hans Rothenberg som hade
            makten här i Sveriges riksdag, inte Europaparlamentet och EU-kommissionen.
            Då tror jag att vi skulle kunna bygga en bra handelspolitik som
            gynnar Sveriges intressen och leder till en mer rättvis värld.
          </note>
          <note type="speaker">
            Anf. 61 HANS ROTHENBERG (M) replik:
          </note>
          <note>
            Herr talman! Tack för svaren, Håkan Svenneling!
          </note>
          <note>
            Det var ytterst vänligt att önska att jag ska få makten över
            politiken här i Sveriges riksdag. Jag är inte lika generös tillbaka,
            men jag håller med om att det vore bra om jag, mitt parti och
            mina alliansvänner hade makten i Sveriges riksdag. Jag är däremot
            inte lika övertygad om att det vore bra för Sverige, världen eller
            handeln om Håkan Svennelings vänsterparti hade makten.
          </note>
          <note>
            Rättvisa – det är ett ord som det uppenbarligen går att vrida
            och vända på. Det mest rättvisa måste väl ändå vara när människor
            kan omsätta eget arbete och egen kunskap till nytta för någon
            annan.
          </note>
          <note>
            Att skapa produkter som någon vill ha och tjänster som någon
            är intresserad av att ta del av leder till arbete, till att man
            kan försörja sig och till större välstånd. Man kan bygga sin egen
            välfärd i ett land, och man kan skapa en framtidstro för sig själv.
            Det är väl det mest rättvisa man kan tänka sig – att det egna
            arbetet går att omsätta i ett gott liv. Det tycker uppenbarligen
            inte Vänsterpartiet är rättvist.
          </note>
          <note>
            Det finns tydligen storföretag som är onda. Jag skulle vilja
            höra Håkan Svenneling förklara vad det är som gör att ett stort
            företag är ont medan ett mindre företag inte är det. Var går gränsen
            för när ett företag växer och går från att vara ett gott företag
            till ett ont företag?
          </note>
          <note>
            Vad är det för fel på lobbyister? Mig veterligen är lobbyister
            människor – människor som har uppfattningar om olika saker, som
            deklarerar detta och som försöker påverka politiker som Håkan
            Svenneling, mig och alla som sitter här i kammaren. Det är väl
            demokrati om något.
          </note>
          <note>
            Rättvis handel är när man får möjlighet att handla på sjysta
            villkor, när man inte blir vare sig utsugen, uppskörtad eller
            illa behandlad. Den rättvisa handeln är den fria handeln. Varför
            är Håkan Svenneling så rädd för fri handel?
          </note>
          <note type="speaker">
            Anf. 62 HÅKAN SVENNELING (V) replik:
          </note>
          <note>
            Herr talman! För mig är rättvis demokrati när människor kan välja
            sina representanter till ett parlament och när detta parlament
            har möjlighet att lagstifta och reglera utifrån de förutsättningar
            man vill skapa. Det är inte när storföretagens lobbyister har
            möjlighet att i förväg, till och med före ledamöterna i parlamentet,
            få reda på att en ny lag är på gång, sitta med i samråd, påverka
            och ha krav på att de måste bli lyssnade på innan lagstiftningen
            ens är på plats.
          </note>
          <note>
            När lagstiftningen sedan är på plats har de möjlighet att stämma
            denna och då använda sig av underlag som har tagits fram från
            det offentliga innan man lagstiftade. Detta innebär att storföretag
            har en möjlighet att genom ett dubbellås både påverka lagstiftningen
            innan den är på plats och därefter stämma de stater som har infört
            den.
          </note>
          <note>
            Vi ser att villkoren inte är lika. Jag ser också framför mig
            att det vore bra om vi fick fler små och medelstora företag som
            handlade runt om i världen – jag har inget problem med det. Men
            jag ser hur storföretagen i dag dikterar villkoren för handeln
            runt om i världen. Man gör det genom lobbyism och genom att satsa
            stora resurser på att påverka makthavare i den riktning man själv
            vill.
          </note>
          <note>
            Hans Rothenberg! 63 personer äger mer än halva jordens befolkning
            – 63 personer! Det är inte en jämn rättvisa i världen när det
            gäller de resurser vi har.
          </note>
          <note>
            Ska vi göra något åt det behöver vi regler som styr upp och gör
            det rättvist, som faktiskt vill att vi skapar en bättre värld
            och inte suger ut de resurser vi har i vår jord. Då behöver man
            följa sjysta villkor på arbetsmarknaden genom ILO:s konventioner.
            Då behöver man ha ett klimatavtal i Paris som är progressivt och
            framåt. Och då behöver man se till att storföretag inte kan sätta
            käppar i hjulet.
          </note>
          <note type="speaker">
            Anf. 63 SAID ABDU (L):
          </note>
          <note>
            Herr talman! Jag vill inleda med att yrka bifall till reservation
            6.
          </note>
          <note>
            Handel och öppenhet skapar otvivelaktigt jobb och välstånd i
            vårt land och i andra länder. Vi växer tillsammans när frihandeln
            river murar och låter människor, varor och tjänster korsa gränser.
            Sveriges resa från fattigdom till välstånd grundlades med frihandel,
            näringsfrihet och en öppenhet mot vår omvärld. Det är på den grunden
            vi fortsätter att bygga vårt välstånd.
          </note>
          <note>
            I dag är Sverige ett av världens mest handelsinriktade länder,
            med en export som motsvarar nästan hälften av vårt lands bnp.
            Om jobben ska fortsätta att bli fler måste vi förbli öppna gentemot
            vår omvärld. Vi liberaler vill fortsätta underlätta för handeln,
            riva fler handelshinder och stärka företagens exportmöjligheter,
            bland annat genom förlängda exportfrämjande insatser.
          </note>
          <note>
            Frihandel leder till bättre hushållning med resurser och snabbare
            teknikspridning. Frihandel sporrar företag att förbättra sina
            varor och tjänster på bästa och billigaste sätt. Så sprids smarta
            lösningar, till nytta både för människor och för klimatet.
          </note>
          <note>
            Herr talman! Sverige ska vara den främsta rösten för frihandel
            och öppenhet inom EU och i världen. EU ska underlätta handeln
            över gränserna och inte bygga barriärer mot omvärlden som gör
            att Sverige tappar i konkurrenskraft. EU:s frihandelsavtal ska
            vara så ambitiösa och heltäckande som möjligt. Sverige ska även
            i fortsättningen ge ett brett och långtgående mandat till kommissionen
            att förhandla fram frihandelsavtal med till exempel USA.
          </note>
          <note>
            Ett frihandelsavtal inom ramen för TTIP, Transatlantic Trade
            and Investment Partnership, kommer att skapa världens största
            regionala frihandelsområde. Frihandelsavtalet kommer att skapa
            ett flertal jobb i Sverige och på andra sidan Atlanten. Redan
            i dag är Förenta staterna en av Sveriges största handelspartner,
            med ett sammanlagt handelsutbyte på 110 miljarder kronor år 2012.
          </note>
          <note>
            Därför följer Liberalerna kommissionens arbete med en övergripande
            strategi för den gemensamma yttre handelspolitiken mycket nära
            och med stort intresse.
          </note>
          <note>
            Herr talman! Det är viktigt att slå vakt om och bidra till ett
            robust internationellt handelssystem som tryggar att ingångna
            avtal och överenskommelser efterlevs. Frihandeln behöver även
            fortsättningsvis utvecklas så att den sträcker sig bortom unionens
            gränser, för en alltmer globaliserad värld och marknad.
          </note>
          <note>
            (Applåder)
          </note>
          <note type="speaker">
            Anf. 64 LARRY SÖDER (KD):
          </note>
          <note>
            Herr talman! Målet för handelspolitiken ska och bör vara att
            uppnå så stor grad av frihandel som möjligt. Varje person och
            varje enskilt företag måste kunna köpa varor varifrån de önskar,
            och tydliga, klara regler ska finnas, så att man vet att man gör
            rätt.
          </note>
          <note>
            Till skillnad mot någon av mina kristdemokratiska ledamöter i
            riksdagen anser jag att detta att handla skor inte är speciellt
            intressant. Det är något som jag i det längsta undviker. Det är
            en syssla man själv måste göra, och en sko måste sitta bra för
            att man inte ska skada andra delar av kroppen.
          </note>
          <note>
            Min inköpsrunda brukar betyda att jag letar upp ett område med
            ett flertal skoaffärer för att kunna få ett så stort utbud som
            möjligt. Med åren har jag fått specifika önskemål om mina skor,
            och det medför att inte alla butiker säljer dem. Mitt sökande
            kan ta allt längre tid, vilket för mig är slöseri med tid.
          </note>
          <note>
            I en del undersökningar om mäns köpbeteende säger man att en
            man i genomsnitt besöker en och en halv affär innan han slår till
            och handlar. Jag kan konstatera att det när det gäller skor och
            mig inte stämmer alls. Ju fler skoaffärer, desto bättre för att
            få rätt typ av sko, med rätt kvalitet och förhoppningsvis rätt
            pris.
          </note>
          <note>
            Som ni förstår av min berättelse är inhandling av skor inte min
            favoritsysselsättning. Jag till och med undviker det i det allra
            längsta. Men när jag gör det är jag glad om utbudet av tillverkare
            av skor är så stort som möjligt, så att jag hittar den vara som
            jag önskar. Numera är det utbudet inte bara i den lokala skoaffären
            utan även på nätet samt enkelheten att beställa, få varan och
            kunna betala den som avgör mitt val av sko. Det vore olyckligt
            för mig som konsument om tillverkare från alla världens hörn inte
            har samma möjlighet att sälja sina skor till just den butik där
            jag går eller på nätet, där jag köper mina skor. Då skulle utbudet
            och priset se helt annorlunda ut.
          </note>
          <note>
            Min åsikt är att handel skapar välstånd och att hinder för att
            varor ska kunna köpas av mig som konsument är att hindra välstånd.
            Detta tror jag gäller alla typer av varor för både privatpersoner
            och företag. Frihandel är alltså något som borde vara självklart
            och vara vägledande för vår strävan. Näthandeln ökar dramatiskt,
            och de ser inga hinder, inga gränser. Gränser skapar dessutom
            hinder och problem för företagare och konsumenter.
          </note>
          <note>
            Hans Rothenberg sa föredömligt något som jag tänker använda också
            i mitt anförande, att gränser ska vara en begränsning när det
            verkligen behövs. Det är precis så man tycker att det ska vara.
          </note>
          <note>
            Frihandel leder till ökat välstånd för såväl Sverige som EU och
            alla de länder som vi handlar med. En friare världshandel med
            rättvisare och tydligare spelregler är en förutsättning för att
            minska klyftorna mellan de fattiga och de rika länderna. Det är
            en självklarhet att försöka stärka och modernisera de frihandelsavtal
            som existerar och skapa nya frihandelsavtal.
          </note>
          <note>
            Vi vet alla att frihandeln har kommit en bra bit på väg. Frihandeln
            är en oerhört viktig princip att värna om. Sverige är ett exportberoende
            land som ska vara en tydlig röst inom EU men allra helst inom
            WTO. Vi kristdemokrater ser att frihandeln är välståndsskapande
            för alla världens länder.
          </note>
          <note>
            De företagare som finns runt om i världen mår bra av tydliga,
            enkla och förutsägbara regler som inte hindrar deras möjlighet
            till handel över gränser. Exporten står för nästan vart sjunde
            jobb inom EU, och den siffran kommer med all säkerhet att öka
            i framtiden. Handeln blir alltmer tjänsteintensiv, och vi måste
            ta hänsyn till detta i våra avtal. Även sådana bran ­ scher som
            jordbruk och industri har ett stort behov av att alla tullmurar
            rivs och bekämpas. Vårt jordbruk är under hård press, och alla
            hinder som snedvrider konkurrensen för våra bönder gentemot övriga
            länder måste tas bort så snart det är möjligt.
          </note>
          <note>
            Vi ställer oss som kristdemokrater i huvudsak bakom det som anförs
            i kommissionens meddelande. Handeln bör vara ett verktyg i kampen
            för en bättre miljö genom att utöka den gröna frihandeln för miljö-
            och klimatvänliga varor och tjänster. Fler frihandelsavtal ökar
            möjligheten till svensk export av bland annat livsmedel.
          </note>
          <note>
            Kristdemokraterna välkomnar frihandelsavtalet mellan EU och Fören
            ­ ta staterna. Det stärker världsekonomin som helhet men även
            de svenska företagen och konsumenternas handelsmöjligheter, viket
            leder till fler jobb. Vi tycker därför att det är viktigt att
            regeringen inom EU är pådrivande för ett ambitiöst handelsavtal.
          </note>
          <note>
            Jag yrkar bifall till reservationen från Alliansen, reservation
            6.
          </note>
          <note>
            (Applåder)
          </note>
          <note type="speaker">
            Anf. 65 HANNA WESTERÉN (S):
          </note>
          <note>
            Herr talman! I dag debatterar vi handel för alla. Redan inledningsvis
            vill jag yrka på att meddelandet läggs till handlingarna, så som
            förordas i utskottets förslag till beslut.
          </note>
          <note>
            Med den uttalade ambitionen att öka den svenska exporten och
            stärka Sveriges roll på den globala arenan har den svenska regeringen
            det senaste året öppnat nya ambassader på flera håll i världen.
            I december 2015 togs till exempel beslut om att åter öppna den
            svenska ambassaden i Manila. Filippinerna blir med sin befolkning
            om 100 miljoner människor en alltmer intressant marknad för Sverige
            och EU. Självklart ska Sverige finnas på plats för att främja
            goda relationer och marknadsföra allt som vi har att erbjuda.
          </note>
          <note>
            Så sent som häromveckan återöppnades under högtidliga former
            Sveriges generalkonsulat i New York. Även det är en mycket positiv
            händelse för Sverige i utlandet.
          </note>
          <note>
            Turistfrämjandet kommer att växlas upp i bland annat Indien och
            Kina. Business Sweden öppnar kontor i Singapore – ännu ett exempel
            på hur Sverige genom medvetet ambassadörskap på bortaplan får
            nya möjligheter att öka antalet arbetstillfällen här hemma.
          </note>
          <note>
            Endast genom att konsekvent verka på såväl välkända som nya arenor
            kan Sverige främja framväxten av fler jobb, samtidigt som kampen
            för fri och rättvis handel som inte gör avkall på vare sig arbetsrätt,
            mänskliga rättigheter eller miljökrav kan fortsätta.
          </note>
          <note>
            Jag vill också i sammanhanget särskilt nämna exportstrategin.
            Parallellt med de insatser som sker på EU-nivå för att främja
            ökad handel avsätter regeringen 130 miljoner i budgeten för 2016
            för att genomföra exportstrategin, som i korthet kan sammanfattas
            på följande sätt.
          </note>
          <note>
            För det första: Svensk export måste i högre utsträckning nå tillväxtmarknaderna.
          </note>
          <note>
            För det andra: Fler små och medelstora företag måste våga och
            vilja exportera.
          </note>
          <note>
            För det tredje: Svenska varor, tjänster och system måste nå högre
            upp i förädlingskedjan.
          </note>
          <note>
            För det fjärde: Sveriges attraktionskraft för investeringar,
            kompetens och turister måste öka.
          </note>
          <note>
            För det femte: Den globala handeln måste hållas öppen.
          </note>
          <note>
            Varje uppmärksam lyssnare hör att det rimmar mycket väl med det
            som gestaltas i kommissionens meddelande om handel för alla.
          </note>
          <note>
            Som vi har hört i flera av de föregående anförandena finns det
            en glädjande bred majoritet kring vikten av handel och kanske
            ännu mer just av fri handel för att främja en positiv utveckling
            här hemma i Sverige, men också i ett långt större perspektiv.
          </note>
          <note>
            Europeiska kommissionen konstaterar också att handel är ett av
            få verktyg att ta till och främja utan att det belastar statsbudgeten
            – ett skäl så gott som något. Ökad handel stärker sysselsättningen,
            ökar tillväxten och ökar investeringarna. Sett till att Sverige
            är ett litet och exportberoende land, men också sett till att
            exporten från EU står för ett av sju arbetstillfällen, känns kommissione
            ns prioritering av handeln såväl klok som väl avvägd.
          </note>
          <note>
            Ambitionen med kommissionens handelspolitik är förbättrade villkor
            för EU:s invånare, konsumenter, arbetstagare och egenföretagare.
            Inte nog med det, också små och medelstora företags utveckling
            ska främjas liksom de fattigaste i världens utvecklingsländer.
            Tillväxt, jobb och innovationer ska främjas, men på villkor som
            är förenliga med den europeiska modellen, och därtill möta farhågor
            från den som upplever sig vara en förlorare på globaliseringen.
          </note>
          <note>
            Kommissionen slår också fast att EU:s handelspolitik ska präglas
            av effektivitet och insyn. Det sistnämnda ska uppnås genom till
            exempel bestämmelser kring små och medelstora företag i framtida
            handelsavtal. Det nyss nämnda är helt klart förenligt med svenska
            intressen av balanserade frihandelsavtal som möter högt ställda
            mål på flera nivåer.
          </note>
          <note>
            Vi går alla en framtid till mötes där fler frihandelsavtal kommer
            att präglas av mer insyn. Till exempel har just Sverige drivit
            på för att det transparensinitiativ som förekommer i TTIP-förhandlingarna
            ska vara en del av alla kommande avtalsdiskussioner. Det är positivt
            för alla parter och stämmer särskilt väl med det som granskningsmeddelandet
            också tar upp, nämligen att såväl handels- som investeringsavtal
            ska vara värdebaserade. Det innebär i klartext att handel inte
            ska ske på bekostnad av etik, hållbarhet, mänskliga rättigheter
            eller rättvisa. Dessutom ska korruption givetvis bekämpas vid
            varje givet tillfälle.
          </note>
          <note>
            I det så kallade röret för framtida förhandlingar ligger bland
            andra Kina, Nya Zeeland och Australien.
          </note>
          <note>
            Frihandel är i grunden något positivt för Sverige. Sverige har
            varit, är och kommer även fortsättningsvis såklart att vara en
            klar, stark och tydlig röst inom såväl EU som WTO för öppen och
            fri handel. Det är outsägligt viktigt att så långt som möjligt
            motverka protektionism. Att värna frihandel är klokt ur såväl
            svensk som global synvinkel. Frihandel är en välståndsskapande
            kraft. Den handel som sker med stater utanför EU måste ske på
            öppna och likvärdiga villkor, och fri handel måste också vara
            rättvis handel.
          </note>
          <note>
            Vi socialdemokrater har länge värnat frihandel men också konsekvent
            verkat för bättre villkor av olika slag. Vi ser därför positivt
            på en reformerad och mer transparent tvistlösning. Transparens
            är av godo och gynnar såväl jobb som välfärd genom öppna, tydliga
            och förutsägbara villkor. Handel är dessutom ett utmärkt verktyg
            i arbetet för att uppnå den rödgröna regeringens mål om att Sverige
            ska ha EU:s lägsta arbetslöshet år 2020.
          </note>
          <note>
            Därför vill jag också kortfattat beröra den reformerade tvistlösningsmekanismen.
            Det är väl värt att komma ihåg vilka aktörerna är i sammanhanget
            som diskuteras, nämligen EU och Förenta staterna. I båda unioner
            ­ na finns i dagsläget en majoritet av politiska beslutsfattare
            som verkar för ett frihandelsavtal unionerna emellan. Ingendera
            part har något intresse av att minska det politiska inflytandet
            eller frånhända sig beslutsfattande.
          </note>
          <note>
            Herr talman! Vi ska också komma ihåg att ökad handel också ger
            ökad kunskap om din handelspartner. Handel ger möjlighet att efterfråga
            produkter producerade under villkor som innebär radikalt förbättrade
            livsvillkor för medmänniskor i andra länder.
          </note>
          <note>
            I fråga om såväl TTIP som TISA är det också viktigt att komma
            ihåg att något färdigt avtal inte föreligger. Sedan förhandlingsmandaten
            avgavs har inte mycket i sak hänt. Politiken måste förhålla sig
            till fakta och till förhandlad materia. Det som diskuteras på
            förhand är och förblir hypoteser.
          </note>
          <note>
            Behöver vi en reformerad tvistlösning? Ja, Sverige och svenska
            arbetstillfällen är helt klart vinnare på en större öppenhet och
            mer förutsägbara villkor. Sverige har en historia av relativt
            bred enighet och uppslutning kring vikten av att värna och utveckla
            frihandeln. Att det stödet delvis luckras upp inom ramen för TTIP-diskussionen
            är beklagansvärt.
          </note>
          <note>
            Herr talman! Avslutningsvis vill jag påminna kammaren om att
            Sverige är ett litet och exportberoende land med många styrkor.
            Suget efter svenska varor och tjänster är stort, både inom Europeiska
            unionen och utanför den. Det är ett sug som vi ska möta genom
            en unionsgemensam handelspolitik som inte kohandlar med vare sig
            demokratiskt fattade beslut, arbetstagares rättigh eter eller
            klimat- och miljömål vare sig här eller någon annanstans.
          </note>
          <note>
            Många av de svenska styrkorna har berörts. Men det tål att påminnas
            om att Sverige ligger i framkant i flera avseenden, inte minst
            i fråga om digital delaktighet.
          </note>
          <note>
            Jag kommer själv från Gotland, ett län som verkligen är ett föredöme
            i att prioritera fiberutbyggnad för att underlätta såväl boende
            som företagan ­ de både i stad och på landsbygd. Självklart underlättar
            fiberutbyggnaden också inträdet på nya marknader för små och medelstora
            företag.
          </note>
          <note>
            Frihandel är en väg till fler i sysselsättning och ökad tillväxt.
            Genom öppna processer, där globaliseringens fördelar tas till
            vara och dess nack ­ delar kan stävjas, kan frihandelsavtal slutas
            där långt fler än multinatio ­ nella företag blir vinnare. Vi
            är alla vinnare på en fri och rättvis handel.
          </note>
          <note>
            (Applåder)
          </note>
          <note type="speaker">
            Anf. 66 HANS ROTHENBERG (M) replik:
          </note>
          <note>
            Herr talman! Det var nästan välgörande att höra Hanna Westerén
            tala om frihandel, speciellt när man jämför med vad en företrädare
            för ett av partierna i regeringsunderlaget sa för en stund sedan.
            Här handlar det om att det finns ett sug efter handel med svenska
            företag och varor. Här var det inte utsugning som gällde, utan
            här fanns det positiva tongångar. Det uppskattar vi, och det är
            bra.
          </note>
          <note>
            När det gäller skillnader mellan moderater och socialdemokrater
            och mellan Allians och rödgröna på handelsområdet är de inte,
            som med Vänsterpartiet, djupt ideologiskt särskiljande. Här handlar
            det mer om teknik, olika lösningar och olika syn på hur man hanterar
            vissa situationer och vissa företeelser. Det går alltid att diskutera
            och komma fram till.
          </note>
          <note>
            Vi kan inte gå runt frågan om tvistlösningsmekanismen, alltså
            det som kallas ISDS och där kommissionen har lagt fram ett nytt
            förslag till lösning. Som jag nämnde i mitt anförande tidigare
            sköt det tyska domarkollegiet ned det förslaget förra veckan.
            Det kommer inte att finnas någon tysk uppbackning av detta. Det
            kommer inte att kunna drivas fram.
          </note>
          <note>
            Jag skulle därför vilja fråga Hanna Westerén hur regeringen ser
            på möjligheten att driva frågan vidare. Kommer man att gå tillbaka
            till att Sverige ska driva linjen att det är ISDS och den tvistlösningen
            som gäller? Finns det någon annan justering man avser att göra?
            Hur ser helt enkelt Socialdemokraterna och regeringen med dess
            underlag på att förslaget från kommissionen inte går att genomföra?
          </note>
          <note type="speaker">
            Anf. 67 HANNA WESTERÉN (S) replik:
          </note>
          <note>
            Herr talman! Hans Rothenberg sa att vi inte ska gå runt frågan.
            Nej, tvärtom, och det är just därför jag berörde frågan i mitt
            anförande. Jag tycker också att den är viktig.
          </note>
          <note>
            Det stämmer att kartan självklart förändras och ritas om något
            av det Hans Rothenberg tar upp om Tysklands hållning i frågan
            om ISDS. Det är dock inte upp till mig att avgöra hur vi ska gå
            vidare. Självklart kommer detta att bli föremål för diskussioner
            i EU, och jag är fortfarande en varm anhängare av öppenhet och
            transparens. Det är min förhoppning att det kommer att vara en
            del av den fortsatta diskussionen och att det blir en linje Sverige
            fortsätter att driva.
          </note>
          <note type="speaker">
            Anf. 68 HANS ROTHENBERG (M) replik:
          </note>
          <note>
            Herr talman! När det gäller öppenhet och transparens är vi fullkomligt
            överens. Så ska det vara, och så har det varit med den tvistlösningsmekanism
            som har funnits i 50–60, snart 70, år – sedan andra världskriget.
            Det har varit ett system som givit möjligheter att säkra upp när
            företag går in i andra länder, agerar där, råkar ut för problematik
            och måste värna och skydda sina egna rättigheter.
          </note>
          <note>
            Det är ett skydd. Det är ett skydd för svenska företag, stora
            som små. Det är ett skydd för den som investerar i ett annat land
            där hemlandets lagar inte gäller. Vi ska vara väldigt glada över
            att möjligheten har funnits och att den ska finnas framöver. Tvistlösningen
            har också utvecklats genom åren; den ser inte ut exakt som den
            gjorde i början av 1950-talet. Så gott som alla frihandelsavtal
            som har slutits världen över har den här klausulen med.
          </note>
          <note>
            Nu finns det en stark lobby från vänsterkanten i Europa som har
            valt att sikta in sig just på tvistlösningen och att det är den
            som är den ömma punkten. I grunden är man frihandelsovänlig. Man
            vill inte ha något handelsavtal, för man tycker inte om frihandel.
            Därför skjuter man in sig på tvistlösningen och börjar säga att
            den inte är transparent och inte rättvis. Där har tyvärr kommissionen
            vikt ned sig och därför lagt fram detta förslag.
          </note>
          <note>
            Jag tycker faktiskt att man från Socialdemokraterna i Sveriges
            riksdag är svaret skyldig när det gäller att ge en hint om hur
            Sverige kommer att förhålla sig. Jag har debatterat detta med
            näringsministern tidigare, men det är faktiskt dags nu. Ni måste
            ha en idé om huruvida det kommer att vara den gamla ISDS ni värnar
            om. Vad är det för linje ni kommer att ha?
          </note>
          <note type="speaker">
            Anf. 69 HANNA WESTERÉN (S) replik:
          </note>
          <note>
            Herr talman! Jag vill återvända till ett ord jag har för mig
            att Hans Rothenberg nämnde både i sitt huvudanförande och i sin
            replik. Det är ett ord som också kommer upp för mig, och det är
            ”otillräcklighet”. Det handlar om bedömningen av den nuvarande
            tvistlösningsmekanismen och att förslaget om en ny har att göra
            med att den upplevs som otillräcklig. Den är inte tillräckligt
            öppen och inte tillräckligt transparent.
          </note>
          <note>
            Vad gäller att vara svaret skyldig är det så att det som föreligger
            fram till nu är det mandat som har getts av kammaren i förhandlingarna.
            Det vi måste göra är alltså att följa utvecklingen noga och eventuellt
            begära nya mandat. Jag vill dock att vi ska komma ihåg att vi
            är många som är för en fri och rättvis handel. Vi är många som
            på olika sätt försöker se till att arbetstillfällena blir fler
            och premiera företag som sköter sig och utvecklar handeln på olika
            sätt. Vi är också många som månar om att få inte bara det stora
            avtalet på plats utan också en tvistlösningsmekanism som är så
            funk ­ tionell och främjande som möjligt.
          </note>
          <note>
            Jag vill även understryka att jag inte kan komma med vare sig
            nya löften eller nya utfästelser i den här kammaren. Det handlar
            i stället om att följa utvecklingen noga och komma ihåg det mandat
            som har getts hittills.
          </note>
          <note type="speaker">
            Anf. 70 ANNIKA LILLEMETS (MP):
          </note>
          <note>
            Herr talman! I dag diskuterar vi alltså EU-kommissionens nya
            övergripande strategi för den gemensamma yttre handelspolitiken.
          </note>
          <note>
            Kommissionen har höga ambitioner. Den vill att EU:s handelspolitik
            bland annat ska syfta till att förbättra villkoren för EU:s invånare,
            konsumenter, arbetstagare, egenföretagare, små företag, medelstora
            företag och stora företag liksom villkoren för de fattigaste utvecklingsländerna.
            Hållbar utveckling ska stödjas, och handeln ska vara rättvis och
            etisk. Mänskliga rättigheter ska stödjas, korruption bekämpas
            och så vidare.
          </note>
          <note>
            Allt detta är förstås mycket angeläget och i linje med regeringens
            goda ambitioner att handeln ska vara både fri och rättvis. Men
            för att detta ska bli mer än vackra ord krävs naturligtvis handling.
            Mycket föreslås också. ”Allt gott åt alla, alltid och överallt”
            är lätt att säga men inte helt lätt att åstadkomma i praktiken.
            Intressekonflikter uppstår i alla något så när komplexa sammanhang,
            och handel är förstås inget undantag.
          </note>
          <note>
            Hur ska då reglerna utformas för att handeln ska bli rättvis?
            Alla marknadsaktörer har inte samma möjligheter och villkor, och
            den globala marknaden är något helt annat än lokala marknader.
            Självklart går det inte att jämföra transnationella jättekoncerner
            och små, lokala företag vare sig när det gäller förmåga att konkurrera
            på olika marknader eller när det gäller förmåga att hävda sina
            intressen i politiken. Pengar ger makt, och politiken måste balansera
            och ge röst åt andra än dem som har mycket pengar. Det kallas
            demokrati.
          </note>
          <note>
            Det är också viktigt att komma ihåg att den fria handeln egentligen
            är ganska hotad. Fri handel för vem? Det gäller att utforma regelverk
            och lagar så att de inte bidrar till att den enes frihet blir
            den andres ofrihet. Om det till exempel är möjligt att konkurrera
            med lönedumpning, dåliga arbetsvillkor och sänkta miljökrav uppstår
            ofrihet för dem som tvingas acceptera sämre hälsa, privatekonomi
            och levnadsmiljö för att få ett jobb och försörja sig.
          </note>
          <note>
            Därtill riskerar företag eller länder med högre krav och moral
            att konkurreras ut. Gemensamma standarder för till exempel miljö,
            hälsa och djurskydd riskerar att hamna på den lägsta nivån. Även
            om högre krav bibehålls i ett eller flera länder i ett handelsavtal
            riskerar den som producerar enligt de högre kraven ändå att slås
            ut om billigare produkter från länder med lägre krav får säljas
            i landet. Indirekt minskar således även konsumenternas frihet
            att välja produkter.
          </note>
          <note>
            Detta är saker vi måste ha med oss när vi talar om handelsavtal.
            Det gäller också den fria marknaden – vi går faktiskt mot en blå
            planekonomi när mer än hälften av all handel sker inom stora koncerner
            i världen. Det är värt att påminna om.
          </note>
          <note>
            Ja, risken är alltid överhängande att de största och starkaste
            gynnas när spelreglerna slås fast i till exempel handelsavtal.
            Ta de omdiskuterade tvistlösningsmekanismer många av er har varit
            inne på, där handelsavtal har gett företag möjlighet att dra stater
            inför rätta i speciella skiljedomstolar utanför de ordinarie rättssystemen
            – och nej, Hans Rothenberg, det har inte varit och är inte transparenta
            processer även om en del av resultaten har tillkännagetts offentligt
            efteråt.
          </note>
          <note>
            De här företagen har kunnat dra stater inför rätta om de anser
            att staten agerat så att deras investeringar och vinstmöjligheter
            påverkats negativt. Det har, föga förvånande, visat sig gynna
            stora företag, framför allt riktigt stora företag. Det har gjorts
            en genomgång av kända fall fram till 2015 som har visat på det.
            Det är egentligen inte så förvånande. Små företag har inte de
            ekonomiska resurser som krävs för att driva process. Och stater
            förlorar ju självklart, eftersom det är så systemet är upplagt.
            Det råder obalans. Stater och civila organisationer har inte liknande
            rätt att dra företag inför rätta, så det råder i detta fall inte
            likhet inför lagen.
          </note>
          <note>
            Det är alltså inte förvånande men väldigt viktigt att beakta
            i det viktiga arbetet med att förverkliga de goda ambitionerna
            om en fri och rättvis handel och tvistlösningsmekanismer som håller
            sig inom demokratins ramar och inte skadar miljö och hälsa och
            möjligheten att lagstifta för att skydda dem mot allt detta.
          </note>
          <note>
            Närings- och handelspolitik får inte inriktas på att ensidigt
            tillgodose de företags och branschers intressen som har resurser
            att göra sig hörda. Medborgarnas, människornas, intressen måste
            vara högsta prioritet. Det gäller både alla oss som bor i Sverige
            och alla som bor i andra länder på jorden.
          </note>
          <note>
            Därför vill jag understryka vikten av politiken för global utveckling,
            PGU, som Sveriges riksdag beslutade om 2003. Den går ut på att
            alla politikområden ska bidra till en rättvis och hållbar utveckling,
            något som verkligen ligger vår regering varmt om hjärtat.
          </note>
          <note>
            FN:s nya mål för global hållbar utveckling är också ett stort
            steg framåt och en väldigt viktig grund för politiken, inklusive
            handelspolitiken. Detta verktyg måste inte minst vi i riksdagen
            och regeringen se till att använda oss av på bästa sätt.
          </note>
          <note>
            De avtal som EU nu förhandlar om omfattar så mycket mer än handel,
            och regeringen slår fast att dessa avtal inte får inkräkta på
            demokratiskt fattade beslut och inte får inskränka möjligheten
            att fatta sådana i fram ­ tiden. Miljö- och hälsoskydd, mänskliga
            rättigheter och demokrati är vär ­ den som inte får underordnas
            vinstintressen, och Hanna Westerén var ock ­ så tydlig med detta.
          </note>
          <note>
            Hans Rothenberg lyfter fram en annan aspekt, säkerhetsaspekten
            och beroendet av rysk gas och olja, som vi verkligen måste göra
            oss kvitt av flera skäl. Men lösningen är naturligtvis inte att
            underlätta för import av klimatvidrig fossilgas och oljesandsprodukter
            från till exempel Kanada. Där ser vi oroväckande tecken på att
            man har luckrat upp direktiv i EU för att göra det lättare. Men
            lösningen är naturligtvis att bygga ut förnybar energi i stor
            skala och frigöra oss från allt fossilberoende.
          </note>
          <note>
            Som sagt: Många frågor som återstår att reda ut vad gäller de
            här handelsavtalen är väldigt viktiga, och ni har varit inne på
            många här. Den kanske allra allvarligaste som nyligen lyfts fram
            är de tyska domare och åklagare som ifrågasätter tvistlösningsmekanismer
            och investerarskyddet ISDS även i den modifierade form som EU-kommissionen
            nu föreslår. De menar att systemet inte behövs i EU och USA –
            det är rättsstater vi har att göra med här – och att det dessutom
            strider mot EU-rätten, som flera här har varit inne på. Den tunga
            kritiken måste förstås tas på största allvar, och då måste det
            få ta den tid som krävs att reda ut hur tvister ska lösas på ett
            bra sätt.
          </note>
          <note>
            Låt mig också nämna småföretagarnätverk och organisationer inom
            olika EU-länder som går samman och nu ställer berättigade och
            oroliga frågor om hur TTIP kan påverka dem. Det är frågor som
            måste besvaras innan det går att ta ställning till ett avtal.
            Jag återkommer till detta i nästa debatt om betänkandet om handelspolitik.
          </note>
          <note>
            Jag yrkar bifall till att EU-kommissionens meddelande läggs till
            handlingarna, som föreslås i betänkandet.
          </note>
          <note type="speaker">
            Anf. 71 HÅKAN SVENNELING (V) replik:
          </note>
          <note>
            Herr talman! Jag håller med om mycket av det som Annika Lillemets
            säger i sitt anförande. Men i meddelandet från EU-kommissionen
            som utlåtandet gäller står det att EU vill ingå ett djupgående
            och omfattande handelsavtal med Marocko, kallat DCFTA.
          </note>
          <note>
            Min fråga är: Varför vill Miljöpartiet handla mer med Marocko,
            som inte följer Internationella domstolen i Haags beslut att det
            ska hållas en folkomröstning om Västsaharas frihet?
          </note>
          <note type="speaker">
            Anf. 72 ANNIKA LILLEMETS (MP) replik:
          </note>
          <note>
            Herr talman! Som sagt: Handel kan vara både till nytta och till
            skada. Jag kan inte frågan tillräckligt bra för att säga om det
            kan vara till mer skada eller nytta och om det är det bästa sättet
            att lösa frågan.
          </note>
          <note>
            Det pågår en process i FN nu om Västsahara. Vi väljer helt enkelt
            att låta den verka och hoppas att problemen går att lösa så att
            Västsaharas folk får den frihet som alla folk förtjänar.
          </note>
          <note type="speaker">
            Anf. 73 HÅKAN SVENNELING (V) replik:
          </note>
          <note>
            Herr talman! Tack för svaret, Annika!
          </note>
          <note>
            Det skulle vara intressant att höra dig resonera lite kring hur
            du ser på handel kontra demokrati.
          </note>
          <note>
            I fallet Västsahara hade man en väpna d kamp. Man slöt ett fredsavtal
            och kom till slutsatsen att nu blir det fred och då låter vi folket
            ha en folkomröstning om de vill tillhöra Marocko eller att Marocko
            ska bli en egen stat i form av Västsahara. Det slogs fast av Internationella
            domstolen i Haag att det är den bästa vägen att gå, och det är
            den linje som FN driver. Men när EU nu går fram och säger att
            man är beredd att öppna för handel med Marocko – man hade till
            och med ett handelsavtal som har åkt på stryk i en första vända
            i EU-domstolen därför att det innefattade områden som är ockuperade
            – understöder ju EU den ockupationsmakt som råder . Man undergräver
            den möjlighet som västsaharierna har att skapa ett eget land och
            få folkomrösta om landet ska bli en egen demokrati.
          </note>
          <note>
            Är det verkligen så att EU:s ökade handelsutbyte med Marocko
            leder till att det blir mer demokrati i Västsahara och att det
            inte leder till att Marocko som stat blir starkare i sin ockupation?
          </note>
          <note type="speaker">
            Anf. 74 ANNIKA LILLEMETS (MP) replik:
          </note>
          <note>
            Herr talman! Det är naturligtvis ingen fråga som lätt låter sig
            besvaras. Men nu har vi valt att låta FN arbeta på det här sättet.
            Man driver på inom FN och inom EU och EU driver på inom FN.
          </note>
          <note>
            Om det inte visar sig vara en framkomlig väg får vi ompröva det.
            Så får man väl alltid göra i politiken.
          </note>
          <note type="speaker">
            Anf. 75 HANS ROTHENBERG (M) replik:
          </note>
          <note>
            Herr talman! Jag hade inte tänkt begära replik på Annika Lillemets.
            Men jag blev apostroferad så många gånger att det kliade i fingrarna.
          </note>
          <note>
            Jag måste ändå rätta till lite gran n av de missuppfattningar
            som finns kring tvistlösningsmekanismen. Uppenbarligen har Annika
            Lillemets och hennes parti, Miljöpartiet, också gått på myten
            att tvistlösningen är ett sätt för företag att helt utan anledning
            stämma stater. Det är inte så det fungerar. Det är inte därför
            den finns till. Det här är ett ömsesidigt tvistlösningsavtal som
            innebär att stater ska kunna söka skillnad mot ett företag om
            man vill det. Och ett företag som investerat i en stat ska också
            kunna försvara sin rätt om det är så att staten ändrar villkoren
            dramatiskt, vilket händer i vissa fall.
          </note>
          <note>
            Det finns nationer som får en annan politisk majoritet och som
            tycker att expropriering, det vill säga nationalisering, förstatligande
            – konfiska ­ tion för att använda ett känt begrepp – är en helt
            okej metod att använda sig av mot investerande företag. Det är
            därför tvistlösning finns. Och erfa ­ renheten av tvistlösning
            genom decennier har visat att det är ungefär jämnt skägg. I det
            ena fallet utfaller den till företagets fördel och i det andra
            fallet till nationens fördel.
          </note>
          <note>
            Det är inte så att företag helt oprovocerat och helt omotiverat
            kan stämma en stat och utmana dess lagstiftning. Det här är ett
            sätt för ett annat land med en annan lagstiftning än den som är
            hemmavid att kunna få sin rätt prövad, och den är ömsesidig. Varför
            är Annika Lillemets så rädd för detta?
          </note>
          <note type="speaker">
            Anf. 76 ANNIKA LILLEMETS (MP) replik:
          </note>
          <note>
            Herr talman! Den är inte alls ömsesidig. Det är företag som kan
            dra stater inför de här skiljedomstolarna. Att stater har fått
            rätt innebär bara att de har sluppit att betala. Det är ju inte
            så att de kan få pengar av företagen via skiljedomstolarna. Och
            det är stora företag som utnyttjar det här systemet.
          </note>
          <note>
            Det finns också marknadslösningar för det här; det går att försäkra
            sig mot expropriering och liknande. Och det handlar naturligtvis
            också om rättsstater. Det är en sak om det hade varit stater där
            rättssystemet inte fungerar.
          </note>
          <note>
            För mig är det glasklart att demokrati och demokratiskt fattade
            beslut är viktigare än att företag ska kunna tjäna pengar på vad
            som helst.
          </note>
          <note>
            Låt mig ta det kända exemplet med Philip Morris som stämde Australien
            när Australien för att skydda folkhälsan införde neutrala cigarettpaket.
            Processen pågick i fyra år. Australien vann visserligen, och Philip
            Morris fick inga pengar för att man inte fick sälja tobak på det
            sätt man ville.
          </note>
          <note>
            Det fick dock allvarliga konsekvenser. Det hämmade liknande lagstiftning
            i exempelvis Nya Zeeland. Där hade man en färdig lagstiftning
            men menade att man inte hade de ekonomiska musklerna att driva
            en sådan långvarig process. De har därför avvaktat med sin lagstiftning,
            vilket jag tycker är fullständigt orimligt.
          </note>
          <note>
            Jag skickar gärna över den studie där man har gått igenom detta
            till Hans Rothenberg.
          </note>
          <note>
            Jag ser inte hur man kan säga att det är på lika villkor. Jag
            förstår ärligt talat inte hur Hans Rothenberg kan mena det.
          </note>
          <note type="speaker">
            Anf. 77 HANS ROTHENBERG (M) replik:
          </note>
          <note>
            Herr talman! En tvist uppstår när två parter har olika uppfattning.
            Det är inte detsamma som att en stats lagstiftning ska skjutas
            i sank. Det här är ett sätt att lösa en tvist när en stat träter
            med ett företag.
          </note>
          <note>
            Ett företag är en samling av individer och inte något abstrakt.
            Människor arbetar där och har sin försörjning där. De får sin
            utkomst av detta, och de betalar skatt. Det är vad företag genererar.
          </note>
          <note>
            När ett företag i Sverige råkar ut för konkurrensbegränsning,
            till exempel upphandlingsproblematik, måste företaget kunna försvara
            sin rätt. I Sverige har vi ett juridiskt system med förvaltningsdomstol
            och andra instanser som hanterar det. Det är rättssäkert och tryggt.
            Det finns också ett system internationellt för att hantera det.
          </note>
          <note>
            Problemet är att när svenska företag, oavsett om de är stora
            är små, går över gränsen och agerar i ett annat land är de och
            deras personal mindre skyddade. A rbetstillfällena kan hotas om
            man inte har en tvistlösningsmekanism.
          </note>
          <note>
            Erfarenheten visar att det är ungefär jämnt skägg i utfallet,
            alltså lika många till fördel för nationer som för företag.
          </note>
          <note>
            Det är en rättssäkerhet som jag som moderat och vi från Alliansen
            inte kommer att göra avkall på. Det är därför vi har skickat med
            ett tydligt direktiv till regeringen att stå upp för detta, för
            svenska arbetstillfällen i utlandet och för en tvistelösning.
            Det är svenska företag värda.
          </note>
          <note type="speaker">
            Anf. 78 ANNIKA LILLEMETS (MP) replik:
          </note>
          <note>
            Herr talman! Tysklands största organisation för domare och offentliga
            åklagare anser som sagt att denna typ av separat rättssystem inte
            behövs och att det dessutom strider mot EU-rätten.
          </note>
          <note>
            Låt oss diskutera tvistlösningsmekanism och investeringsskydd.
            Regeringen har sagt att det kan behövas i någon form men att det
            inte får inskränka på rätten att fatta demokratiska beslut.
          </note>
          <note>
            Här skiljer vi oss åt, Hans Rothenberg. Det är intressant att
            våra ideologiska skillnader kommer i dagen. Det är viktigt för
            alla som lyssnar på detta.
          </note>
          <note>
            Demokratiska beslut måste kunna fattas utan att man riskerar
            att bli stämd. Det finns andra fall, till exempel med försäkringsbolag
            i Slovenien. Philip Morris är dock det mest kända, och det var
            upprörande. För mig är det viktigare att staten stiftar lagar
            för att skydda folkhälsan än att Philip Morris ska få tjäna mer
            pengar på att sälja tobak till människor.
          </note>
          <note>
            Jag ser med spänning fram emot det fortsatta arbetet som kommer
            att behöva ske med tvistlösningsmekanismen. Jag räknar med att
            det kommer att lösa sig på något bra sätt så att vi får något
            som är rättssäkert för alla.
          </note>
          <note>
            Jag förstår inte det där med rättssäkerheten heller. Vi har faktiskt
            rättsstater, och vi har fungerande rättssystem i de europeiska
            länderna och i USA. Är det något som behöver förbättras någonstans
            ska inte vi andra kortsluta vår demokrati för det, utan då ska
            man förbättra där det behövs. Det kan säkert finnas brister i
            ett eller annat land.
          </note>
          <note>
            Vi får se, och sedan får vi ta ställning när vi har ett färdigt
            förslag.
          </note>
          <note type="speaker">
            Anf. 79 CARL SCHLYTER (MP):
          </note>
          <note>
            Herr talman! När man lyssnar på vad kommissionen vill med detta
            kan man tro att det är guld och gröna skogar. Det ska vara slut
            på korruption, alla ska tjäna pengar, miljön ska bli bättre, demokratin
            ska bli bättre och alla problem ska lösa sig bara vi får en handel
            för alla.
          </note>
          <note>
            Det är ju trevligt, men vi som har hållit på med handelspolitik
            ett tag vet att det ändå uppstår en del intressekonflikter. Därför
            är det viktigt att vi tar reda på vad som händer med andra intressen
            när vi försöker handla så fritt som möjligt. Vi måste ju se till
            att helheten blir guldkant på tillvaron i skogen snarare än att
            vi väljer skogen eller guldet.
          </note>
          <note>
            Detta ärende och nästa går in i varandra. Nästa ärende behandlar
            nämligen en del motioner, varav jag har väckt en, om insyn, transparens
            och öppenhet och om att förstå vad vi gör när vi godkänner handelsavtal.
            Det har blivit lite mer komplicerat sedan några av oss var unga
            eller började med politik.
          </note>
          <note>
            Jag har tagit med ett traditionellt investeringsavtal, Sveriges
            avtal med Indien. Det är ett ganska tunt häfte. Jag har också
            tagit med den moderna sortens handelsavtal. Det är två fulla pärmar.
            Det är en viss skillnad inte bara i omfång utan även i innehåll.
            Då är det bra att vi vet vad vi gör när vi godkänner det.
          </note>
          <note>
            I de 1 600 sidor som avtalet med Kanada omfattar finns det regler
            för hur Kemikalieinspektionen ska skicka sina förslag innan de
            har kommit till regeringen till amerikanska myndigheter som ska
            skicka ut det till amerikanska kemiindustrin som ska granska dem
            och komma med synpunkter innan Kemi ens publicerar dem för öppen
            konsultation i Sverige.
          </note>
          <note>
            Det står hur man ska godkänna varandras olika tester och protokoll,
            till exempel krocktester. Det är jättebra om vi slipper göra två
            krocktester för samma bil. Problemet är att de är olika. Europeiska
            bilar blir säkrare än amerikanska, om man följer de europeiska
            krocktestprotokollen jämfört med de amerikanska. Ska vi då godkänna
            varandras vill vi veta vad det får för effekter.
          </note>
          <note>
            Vad gäller e fterbehandling av slaktkroppar av djur är det olika
            regler i EU och i USA, men vi vill gärna kunna handla med varandra.
          </note>
          <note>
            Hur ska vi hantera dessa skillnader? Vi måste förstå konsekvenserna
            av skillnaderna.
          </note>
          <note>
            Det går inte bara åt ena hållet. Svensk julmust innehåller ett
            färgämne som till vardags är ofarligt, men köper man den billigaste
            varianten av denna karamellfärg innehåller den ett cancerogent
            ämne. Här har Kalifornien striktare gränsvärden än EU, och i Kalifornien
            vill man ju känna sig trygg med att vår julmust är säker.
          </note>
          <note>
            När vi ska ställa dessa krav hänvisas det ofta i dokumentet till
            legitima krav. Detta måste utredas. Vad är ett legitimt krav för
            att uppnå miljömål? Vad är ett legitimt krav för märkning? Vad
            är en legitim förväntan hos en investerare att man ska göra något?
            Man kanske byter regering och skärper en kemikalielag, och då
            försvinner den legitima förväntan. Ska man då få skadestånd eller
            inte? Hur påverkar det lagstiftningen?
          </note>
          <note>
            Allt detta är otroligt viktigt att vi utreder så att vi får en
            handel för alla för all framtid. Därför är det, apropå nästa ärende,
            väldigt viktigt att vi gör en konsekvensanalys.
          </note>
          <note>
            Jag är glad över att utskottet tyckte att det var en bra idé.
            Man kunde ju ha tillstyrkt motionen, men strunt i det! Jag är
            glad över att vi har en enhällighet i att vi måste veta vad vi
            beslutar om i denna komplicerade värld. Därför är jag tacksam
            för att vi alla är överens om att vi ska ta reda på vad som händer
            när man går från ett tunt handelsavtal till en lunta.
          </note>
          <note>
            Herr talman! Detta kommer vi att ha anledning att återkomma till.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 11 Handelspolitik
          </note>
          <note>
            Näringsutskottets betänkande 2015/16:NU9
          </note>
          <note>
            Handelspolitik
          </note>
          <note>
            föredrogs.
          </note>
          <note type="speaker">
            Anf. 80 HANS ROTHENBERG (M):
          </note>
          <note>
            Herr talman! Sedan 1950 har krigen mellan jordens länder blivit
            allt färre. Enligt en ny studie är orsaken den växande handeln
            mellan länderna.
          </note>
          <note>
            Bakom studien står forskare vid Stanford University i Kalifornien.
            De har granskat utvecklingen i världen efter Napoleonkrigen, det
            vill säga från 1816 och framåt. De konstaterar att en dramatisk
            förändring ägde rum efter andra världskrigets slut. Sedan dess
            har antalet självständiga länder på jorden tredubblats, men de
            går alltmer sällan i krig med varandra. Antalet dödliga konflikter
            från 1950-talet till 2000-talet var bara en tiondel så många som
            under perioden 1816–1949.
          </note>
          <note>
            Antalet människor som dött i krig mellan länder har också sjunkit
            radikalt. Efter 2003, då USA invaderade Irak, har i princip inga
            krig mellan stater utkämpats i världen. Frågan är varför de sistnämnda
            krigen, de mellanstatliga konflikterna, nästan har försvunnit.
          </note>
          <note>
            Svaret är enligt forskarna kanske inte riktigt vad man kunde
            förvänta sig. Den viktigaste faktorn har enligt studien varit
            den växande internatio ­ nella handeln. År 1950–2012 växte exportens
            andel av ländernas bnp från 7 till 25 procent. Dessutom har antalet
            handelspartner vuxit enormt. Det senare är minst lika viktigt
            som den totala nivån på handeln.
          </note>
          <note>
            Enligt forskarnas analys är länder med en omfattande handel inte
            bara hårt knutna till fredliga förbindelser med sina närmaste
            allierade. De har också varit mindre benägna att gå i krig över
            huvud taget, inklusive med sådana länder som de har haft ideologiska
            konflikter med.
          </note>
          <note>
            Efter 1945 har militärallianserna varit långt mer bestående.
            Det har delvis varit en effekt av att världen sedan andra världskriget
            har gått från att vara multipolär med flera olika maktblock till
            att vara bipolär med bara två stora maktblock, Nato och dåvarande
            Warszawapakten.
          </note>
          <note>
            Detta hade i kombination med kärnvapnens avskräckande inverkan
            en krigsdämpande effekt. Men det räcker inte som förklaring, menar
            forskar ­ na. Utan en omfattande handel hade kanske efterkrigstiden
            varit en period med många fler dödliga konflikter än vad som varit
            fallet.
          </note>
          <note>
            Herr talman! Jag tänkte att det kunde vara bra att börja med
            lite vetenskap. Nu kan vi gå över till vår politiska diskussion.
            I betänkandet är det ett antal motioner om handel som behandlas.
            Vi från Moderaterna och Alliansen menar att Sverige och världen
            behöver mer frihandel och färre murar. Protektionismen är ett
            av de största hoten mot en väl fungerande världshandel.
          </note>
          <note>
            Protektionismen är också ett av de största hoten mot svensk export.
            Sverige ska vara den främsta rösten inom EU och i världen för
            frihandel och öppenhet. Om EU bygger barriärer mot omvärlden tappar
            vi konkurrenskraft och skadar vår egen utveckling. Det är värt
            att tänka på i dessa tider. Vi och våra partier vill underlätta
            för handel och stärka företagens exportmöjligheter genom att fortsätta
            att riva handelshinder samtidigt som konsumentskyddet och miljön
            värnas.
          </note>
          <note>
            Vår närhet är Norden. Vi lägger i detta sammanhang väldigt stor
            vikt vid att fördjupa det nordiska samarbetet genom att montera
            ned gränshinder och underlätta människors möjligheter att röra
            sig över gränserna. I dessa dagar när det har blivit svårare att
            åka mellan Sverige och Danmark påverkas givetvis också handeln.
            Det är någonting som trots rådande läge inte är bra.
          </note>
          <note>
            Det nordiska samarbetet är unikt till följd av både sin närhet
            och sin politiska samsyn. Det ska främja ökad konkurrenskraft
            i en globaliserad värld och vara ett gott exempel. EU:s frihandelsavtal
            ska vidare vara så ambitiöst och heltäckande som möjligt. Där
            är WTO:s regelverk redan nu satt under hård press.
          </note>
          <note>
            Det är då viktigt att slå vakt om och bidra till ett robust internationellt
            handelssystem som tryggar att ingångna avtal och överenskommelser
            efterlevs. Var det någon som kanske tänkte tvistlösningsmekanism
            där? Det är angeläget att ett så brett och djupt handelsavtal
            som möjligt snarast kommer på plats mellan Europa och Förenta
            staterna. Sverige bör där vara en drivande kraft i förhandlingarna.
          </note>
          <note>
            Herr talman! Det finns många nya intressanta marknader och nya
            län ­ der som öppnar sig. Varför gör de det? Jo, de har ändrat
            sina politiska system. De har gått från slutenhet till att öppna
            sig. Om än icke fullfjädrade demokratier har de i varje fall visat
            en ambition att öppna sig. Några så ­ dana länder är Kuba och
            Iran. Det har visat sig att handelsaktioner i det förstnämnda
            fallet inte har varit så framgångsrika som man från början trodde
            och i viss mån också hoppades på.
          </note>
          <note>
            Här finns det en fantastisk möjlighet för Sverige att kunna utveckla
            sin handel. Det är inte minst med tanke på den persiska diasporan
            och det inslag som finns av människor som har vuxit upp i dessa
            länder som kan bidra till att skapa handelsförbindelser.
          </note>
          <note>
            Livsmedel och tjänster hänger ofta ihop med varandra. Livsmedel
            är ett område där Sverige har en enorm potential. Men det förutsätter
            också att vi kan handla livsmedel från andra länder. Handel är
            ömsesidig. Vill vi sälja våra kålrötter till ett annat land får
            vi också köpa grisfötter från något annat land. Vi får vara beredda
            på detta. Det är ett givande och ett tagande, men man betalar
            däremellan. Det är vad som är handel.
          </note>
          <note>
            Vi har tidigare kritiserat regeringen för att glömma bort tjänster.
            Tjänster är i dag en otroligt stor del av värdeinnehållet i det
            mesta som exporteras. Tjänster måste tas med i större utsträckning
            och beaktas. Tjänster har en annan handelslogik. De är ofta knutna
            till att människor behöver flytta på sig och vara på annan plats
            och utföra tjänsterna.
          </note>
          <note>
            Herr talman! Handeln är ett viktigt verktyg i kampen för en bättre
            miljö. Det går att göra inte genom att enbart skärpa lagstiftningar,
            utan genom att ta bort tullar och handelshinder kan man även utöka
            den gröna frihandeln för miljö- och klimatsmarta varor, tjänster
            och tekniker. Sverige bör därför verka för att ett grönt frihandelsavtal
            inrättas.
          </note>
          <note>
            Med en allt oroligare omvärld blir frågor om energisäkerhet allt
            viktigare. Ökad frihandel inom energi och energiteknik är en förutsättning
            för att bli av med de europeiska ländernas beroende av bland annat
            rysk gas och olja, som jag tidigare sagt. Energisäkerhet ska därför
            prioriteras i handelsförhandlingarna. När EU förhandlar frihandelsavtal
            bör ett särskilt energikapitel ingå.
          </note>
          <note>
            Herr talman! Jag ska säga några ord om EU:s inre marknad. EU
            är världens största integrerade marknad. Den ökade rörligheten
            för varor, tjänster, människor och kapital som EU möjliggjort
            har bidragit till tillväxt och jobbskapande inte minst i Sverige.
            Många länder behöver dock ta krafttag för att sanera sina offentliga
            finanser och reformera såväl sina arbetsmarknader som sin byråkrati.
            Det är också någonting som skulle gagna handeln inom Europa.
          </note>
          <note>
            För att säkerställa unionens långsiktiga överlevnad anser vi
            att det krävs mer av det som en gång gjorde medlemsländerna framgångsrika,
            handel och öppenhet. Nationsgränserna betyder allt mindre. Internationellt
            samarbete är avgörande för möjligheten att skapa god miljö för
            tillväxt och entreprenörskap.
          </note>
          <note>
            En av EU:s största förtjänster är att utbyte av varor och tjänster
            inom Europa befriats från många handelshinder. Låt oss värna om
            detta. För att den inre marknaden ska utvecklas anser vi vidare
            att tjänstedirektivet bör breddas och också omfatta ökad rörlighet
            inom flera sektorer.
          </note>
          <note>
            Herr talman! Vi från Moderaterna och Alliansen står bakom samtliga
            våra reservationer. Jag vill här för tids vinning yrka bifall
            bara till reservation 1.
          </note>
          <note>
            (Applåder)
          </note>
          <note type="speaker">
            Anf. 81 JOHAN NISSINEN (SD):
          </note>
          <note>
            Herr talman! Jag vill börja med att yrka bifall till reservationer
            ­ na 2 och 12. Sverigedemokraterna är i grunden positiva till
            frihandel och globala handelsavtal i sin helhet. Vi anser att
            Sverige såväl inom EU som i internationella forum som WTO ska
            verka för en öppen och fri handel och motverka protektionism.
          </note>
          <note>
            Få saker skulle skada vår industri mer än om våra handelspartner
            skulle börja begränsa eller på andra sätt förhindra eller fördyra
            internationell handel. Vi förordar i princip att Sverige för en
            frihandelsvänlig linje både som nation och inom Europeiska unionen.
          </note>
          <note>
            Som medlemsland i EU är vi en del av den inre marknaden. Vi är
            dock i vissa avseenden kritiska till EU-medlemskapet. Men även
            om villkoren för ett EU-medlemskap bör diskuteras i framtiden
            ser vi ändå att Sverige kommer att förbli en del av EU:s inre
            marknad i likhet med Norge och Island.
          </note>
          <note>
            Sverige som nation måste hela tiden utveckla rätt förutsättningar
            för att vara ett attraktivt land för industriföretag. Sverigedemokraterna
            vill verka för sund konkurrens och därmed icke snedvridande regler
            både nationellt och globalt. Vi anser inte att stora exportnationer
            och ekonomiskt tunga nationer ska agera protektionistiskt och
            ge marknadsstöd och snedvridan ­ de subventioner till sin egen
            industri.
          </note>
          <note>
            Sverigedemokraterna ser positivt på svensk konkurrenskraft och
            avser att fortsatt stärka den svenska industrins exportmöjligheter
            genom goda handelsrelationer och världsledande produkter, särskilt
            gällande högteknologiska produkter högt upp i värdekedjan.
          </note>
          <note>
            Herr talman! Sverigedemokraterna är generellt positiva till handelsavtalet
            mellan EU och USA, det så kallade TTIP-avtalet. Vi tror att detta
            kommer att stärka den svenska industrin genom borttagande av både
            tarif ­ fära och icke-tariffära handelshinder, men även genom
            att förebygga tillkomsten av nya handelshinder.
          </note>
          <note>
            Sverigedemokraterna ser positivt på USA:s uttalade indikationer
            om transparens, deltagande och ansvarstagande. Vår förhoppning
            är att framtagna standardiseringar styr mot redan befintliga handelsmekanismer
            i WTO:s avtal. Avtalet innehåller dock väldigt många faktorer,
            och komplexiteten är påtaglig när det gäller det tekniska och
            de icke-tariffära regelhindren.
          </note>
          <note>
            Sverigedemokraterna ser vikten av att hellre se över de områden
            som har störst möjlighet till regelsam arbete än att försöka hitta
            gemensamma nämnare för alla sektorer. Dessutom behövs en förståelse
            för att vissa re ­ gelverk är svåra att samköra på grund av olika
            myndighetsstrukturer samt olika produktregelverk. Vi anser att
            en gemensam minsta nämnare gällan ­ de de olika sektorerna ska
            generera avkastning, ökad marknadsinte ­ gration och i viss mån
            skydd av nationella intressen samt att handelsrela ­ tioner med
            tredjeland inte får försämras.
          </note>
          <note>
            Gällande utfallet i de olika sektorerna vill vi poängtera att
            redan framtagna prognoser är just generella uppskattningar. Rapporter
            som visar vil ­ ka sektorer eller olika regioner som gynnas av
            handelsavtalet är osäkra. Även om vår generella uppfattning är
            att avtalet i sin helhet är positivt gällande industrins exportmöjligheter
            vill vi flagga för vissa klausuler i avtalet. Sverigedemokraterna
            anser att tvistlösningsklausulen ISDS ska tas i största beaktning
            gällande hur den kommer att utformas i det slutgiltiga avtalet.
            En tvistlösningsklausul av ren Naftamodell är något som Sverigedemokraterna
            inte kan ställa sig bakom.
          </note>
          <note>
            Vi ser brister med dagens traditionella bistånd. Det riskerar
            att försätta länder i bidragsberoende trots att många utvecklingsländer,
            särskilt i Afrika, har växande marknader. För att lyfta dessa
            länder långsiktigt och för att bidragsberoendet ska upphöra behövs
            också hjälp till självhjälp genom företagande och handel. Sverigedemokraterna
            vill hjälpa svenska företag att investera mer i utvecklingsländerna.
            Fler företag och ökat entreprenörskap leder till fler arbetstillfällen
            och ökade skatteintäkter för biståndsländerna.
          </note>
          <note>
            Vi vill också främja många små entreprenörer i utvecklingsländer.
            Det gäller inte minst kvinnor, som det är viktigt att stödja med
            exempelvis utbildning och mikrolån. Det finns redan i dag exempel
            på verksamheter som stöder företagsamhet, bland andra Swedfund,
            Business Sweden, Exportkreditnämnden och Svenska institutet. Detta
            är något vi vill prioritera och vidareutveckla till ett eget område
            som vi kallar utvecklingshandel. Att knyta handel och bistånd
            närmare varandra är någonting som Nederländerna redan har genomfört.
          </note>
          <note type="speaker">
            Anf. 82 PETER HELANDER (C):
          </note>
          <note>
            Herr talman! Fri handel och fri rörlighet är en självklar del
            i den ekonomiska tillväxten i en värld som vill utvecklas och
            se växande ekonomier och minskande fattigdom. Det kommer mycket
            gott ur öppna gränser och fri rörlighet, och det är någonting
            som vi i Centerpartiet vill stärka och se mer av. Ur öppenhet
            för människor, idéer och varor föds nytt välstånd. Goda och stabila
            ekonomier skapas genom fri konkurrens, fri handel och stabila
            spelregler.
          </note>
          <note>
            För ett exportberoende land som Sverige går det inte att försumma
            handelns stora betydelse för vårt lands välfärd och vår starka
            ekonomi. Export av varor, teknik och kunnande är helt avgörande
            för Sveriges framtid. Som ett litet land och en liten ekonomi
            är vi också oerhört importberoende. Tack vare en fungerande handel
            får vi i Sverige tillgång till teknik och varor som vi inte själva
            förmår att producera.
          </note>
          <note>
            Eftersom vi är ett handelsberoende land är det av största vikt
            att vi inte blir mätta och nöjda. Därför är det viktigt att den
            svenska näringspolitiken skapar rätt förutsättningar för innovation,
            utveckling, etablering och export.
          </note>
          <note>
            För att Sverige ska bli än mer konkurrenskraftigt när det gäller
            såväl att starta företag som att locka utländska investeringar
            krävs politiska beslut som minskar kostnaderna för företagen –
            inte tvärtom. För Centerpartiet är detta en riktning som är ständigt
            närvarande i vår politik. En ambitiös politik för företagande,
            entreprenörskap och innovationer är en förutsättning för att skapa
            jobb.
          </note>
          <note>
            Den regering vi nu har i Sverige har en vilja och lägger fram
            sina fina ord, men saknar konkret politik som stärker handeln
            och näringslivet. Den nyligen presenterade nyindustrialiseringsstrategin
            är återigen en fluffig strategi som kan adderas till raden av
            så kallade offensiva satsningar som regeringen har presenterat.
            Det är satsningar som inte gör någon skillnad i praktiken. Bakom
            dessa satsningar döljer sig den verkliga politiken, vilket syns
            i regeringens stora skattehöjningar på jobb och företagande som
            är direkt skadliga för svensk industri.
          </note>
          <note>
            Jag skulle dock vilja ta tillfället i akt att berömma regeringen
            för en sak: Det är bra att man lyfter fram skogens viktiga roll
            i Sverige och omställningen till en biobaserad samhällsekonomi.
            Centerpartiet har länge lyft fram skogens roll, och det är bra
            att regeringen också ser värdet av detta. Men även här måste regeringen
            konkretisera förslag för att vi inte ska tappa tempo i omställningsarbetet.
          </note>
          <note>
            Herr talman! För mig råder det ingen tvekan om handelns positiva
            effekter på sysselsättning och en starkare ekonomi. Det är uppenbart.
            Men det finns också andra aspekter av handelsutbyte, som jag vill
            ägna några minuter åt.
          </note>
          <note>
            År 2015 var på många sätt ett viktigt år för det globala klimatet.
            Världens länder lyckades enas om ett nytt globalt klimatavtal,
            och nu är det upp till alla världens länder att agera utifrån
            detta.
          </note>
          <note>
            Fattigdomen i många länder är fortfarande ett av världens största
            problem. Men tack vare frihandel och växande öppenhet i världsekonomin
            har många länder i framför allt Asien, men även Afrika, fått ekonomisk
            tillväxt och spridning av välstånd. Om klimatförändringarna fortsätter
            kan dock denna ekonomiska utveckling stagnera på grund av översvämningar,
            torka, jordförstöring, vattenbrist, flyktingströmmar och andra
            konflikter som kan uppstå.
          </note>
          <note>
            Ett av hindren för många fattiga länders ekonomiska utveckling
            är dumpningen av världsmarknadspriserna på livsmedel på grund
            av att andra länder har statligt subventionerade produktionsstöd.
            Alltför låga priser har gjort det svårt att investera i moderna
            jordbruksmetoder, och fattiga länders kapacitet att producera
            livsmedel och biomassa har därmed inte tagits till vara.
          </note>
          <note>
            Herr talman! EU är världens största integrerade marknad. Den
            ökade rörligheten för varor, tjänster, människor och kapital som
            har möjliggjort tillväxten och jobbskapandet i EU har varit fantastisk.
            EU och dess med ­ lemsländer står dock inför stora utmaningar.
            Många medlemsländer brot ­ tas med svaga statsfinanser, hög arbetslöshet
            och låg tillväxt. För att säker ­ ställa unionens långsiktiga
            överlevnad krävs mer av det som en gång gjor ­ de medlemsländerna
            starka: handel och öppenhet.
          </note>
          <note>
            Centerpartiet vill öppna den inre marknaden ytterligare, särskilt
            när det gäller inrättande av en digital inre marknad med stark
            nätneutralitet. EU måste också öppna sig mer mot omvärlden och
            aktivt arbeta för att upprätta fler globala frihandelsavtal.
          </note>
          <note>
            I många fattiga länder är miljökraven på såväl industri som jordbruk,
            gruvdrift och andra aktiviteter mycket lågt ställda och utsätter
            arbetarna, lokalbefolkningen och världssamfundet för stora risker.
            Vissa verksamhe ­ ter är så riskfyllda att de inte borde bedrivas,
            då skadorna av dem är oåterkalleliga. Det handlar inte bara om
            klimat, markförstöring, utarmning av ekosystem och spridning av
            miljögifter utan även om utveckling av bakteriell resistens mot
            läkemedel och antibiotika.
          </note>
          <note>
            Därför är det en viktig del av frihandeln att offentliga och
            privata upphandlare höjer sina miljökrav och stöder statsmakterna
            i utvecklingsländer med att bygga upp miljölagstiftning och tillsynsmyndigheter.
            Svenska företag kan genom sina investeringar, sin teknik och sitt
            kunnande ställa krav som bidrar till en hållbar utveckling.
          </note>
          <note>
            Herr talman! Just nu förhandlas frihandelsavtalet mellan EU och
            USA, där syftet är att fördjupa det ekonomiska samarbetet mellan
            dessa två re ­ gioner. Centerpartiet är tydligt med att Sverige
            ska vara pådrivande för ett ambitiöst transatlantiskt handels-
            och investeringsavtal mellan EU och Förenta staterna.
          </note>
          <note>
            Jag kan rada upp flera fördelar med TTIP. Det främsta syftet
            är att det ska stimulera både EU:s och USA:s ekonomier genom ökad
            handel med varor och tjänster och ökade investeringar. Men jag
            vill också passa på att lyfta fram vikten av ett väl fungerande
            skydd för miljö, hälsa och djur. USA och EU har till exempel olika
            kemikalielagstiftningar, och det finns stora skillnader när det
            gäller reglerna för antibiotikaanvändning. I USA används hormonpreparat
            och antibiotika för att snabba på och stimulera tillväxt hos djuren.
            För att vi ska kunna bibehålla sund och säker mat, god miljö och
            djuretik är det viktigt att den överanvändning av hormoner och
            antibiotika som finns i USA inte försvagar och luckrar upp reglerna
            inom EU.
          </note>
          <note>
            Det är viktigt att framhålla att oavsett med vilken region ett
            frihandelsavtal förhandlas ska det inte leda till sänkta nivåer
            vad gäller hälsa, miljö- och djurskydd och säkerhet. På samma
            sätt som i dag ska konsumenter och medborgare på båda sidor Atlanten
            känna sig helt trygga när de väljer varor och tjänster. Frihandel
            ger konsumenter ökat utbud och lägre priser. Vi i Centerpartiet
            är övertygade om att frihandel går att förena med ett starkt miljö-
            och djurskydd.
          </note>
          <note>
            Herr talman! Jag yrkar bifall till reservation 1.
          </note>
          <note>
            (Applåder)
          </note>
          <note type="speaker">
            Anf. 83 HÅKAN SVENNELING (V):
          </note>
          <note>
            Herr talman! I debatten om svensk handelspolitik går vågorna
            höga nu för tiden, som vi har hört i dag. På ena sidan står Vänsterpartiet
            upp för en transparent, öppen och rättvis handelspolitik, och
            på andra sidan, uppfattar jag det som, står Moderaterna som vill
            ha maximal frihandel, framför allt för storföretagen, som jag
            tolkar det. Däremellan kan vi rita in de andra partierna i Sverige
            på en skala. Men frågan är inte längre om man är för eller emot
            frihandel. Nej, enligt mig handlar frågan om vilken sorts frihandel
            vi vill ha.
          </note>
          <note>
            En stor del av debatten handlar om risken för att expropriering
            av ett företags resurser och tillgångar sker från statens sida.
            Historiskt sett har det handlat om oron för direkt expropriering,
            men de senaste årens ISDS-stämningar har handlat om så kallad
            indirekt expropriering. Direkt expropriering innebär att staten
            går in och beslagtar privat egendom. Indirekt expropriering innebär
            att investeraren förblir ägare men att värdet på investeringen,
            till följd av olika statliga åtgärder, sjunker eller helt försvinner.
          </note>
          <note>
            Hur begreppet ska tolkas är emellertid omstritt, och det är inte
            alltid tydligt i vilka fall det rör sig om indirekt expropriering
            eller statliga åtgärder där företagen inte har rätt till ersättning.
            Det finns stöd för att investerare ska ha rätt till ersättning
            för indirekt expropriering både i svensk lagstiftning och i Europakonventionen,
            men de kommande handelsavtalen innebär att denna rätt till ersättning
            vid indirekt expropriering stärks. Det kan innebära att staten
            blir skadeståndsskyldig oftare.
          </note>
          <note>
            Statliga svenska Vattenfall är inblandat i en sådan tvist. De
            stämde Tyskland första gången för ett fall som rörde Hamburg och
            stadens beslut att införa striktare miljökrav på kolkraftverket
            Moorburg som Vattenfall äger. Fallet slutade med förlikning. Hamburg
            tvingades dra tillbaka en hel del av sina miljökrav. Men historien
            slutar inte där. Nu har EU-kommis ­ sionen dragit Tyskland inför
            EU-domstolen för att man inte följde EU:s miljölagstiftning när
            man gjorde förlikningen med Vattenfall. EU-kom ­ missionen anser
            nämligen att Tyskland och Vattenfall inte har gjort till ­ räckligt
            för att minimera kolkraftverkets negativa effekter på fisklivet
            i floden Elbe, som kraftverket hämtar sitt kylvatten från.
          </note>
          <note>
            Detta visar att stämning om indirekt expropriering riskerar att
            sänka miljökrav och inte följa gällande miljölagstiftning. Därför
            borde regering ­ en uppdra åt lämpliga myndigheter att genomföra
            en strategisk miljökonsekvensanalys av stora handelsavtal såsom
            CETA, som vi hörde Carl Schlyter tala om förut, och TTIP. Ambitionen
            i dessa nya handelsavtal är betydligt större i än de tunna, traditionella
            handelsavtalen med till exempel Indien. CETA-avtalet med Kanada
            innehåller dessutom många detaljer som är viktiga att studera.
          </note>
          <note>
            För första gången finns dessutom marknadstillträden beskrivna
            som så kallade negativlistor, det vill säga att allt per automatik
            är öppet för konkurrens om det inte finns undantaget i förväg
            i en definierad lista. Detta skiljer sig från tidigare frihandelsavtal
            där man i stället anger vad som är öppet för konkurrens, och om
            någon ny sektor eller tjänst tillkommer som aldrig tidigare funnits
            i vårt samhälle är det möjligt att reglera den eller avreglera
            den efter statens eget önskemål.
          </note>
          <note>
            Vänsterpartiet menar att TTIP-avtalet som förhandlas mellan EU
            och USA med nuvarande innehåll kan få stora negativa konsekvenser.
            Vi anser att det vore bättre att försöka lösa de enkla handelshinder
            som finns, som ett fåtal omotiverade tullar och vissa regelskillnader,
            i stället för att sjösätta det jättelika avregleringsavtal som
            TTIP de facto är.
          </note>
          <note>
            Avtalets innehåll och de negativa effekter det kan medföra på
            en mängd områden gör att jag uppmanar regeringen att verka för
            att EU ska lämna TTIP-förhandlingarna.
          </note>
          <note>
            En central aspekt av förhandlingarna kring TTIP rör samarbete
            om regleringar, kommande lagstiftning och standarder. EU-kommissionen
            vill därför upprätta ett så kallat regulativt samarbetsorgan.
            Det regulativa samarbetsorganet ska bestå av företrädare för EU:s
            och USA:s tillsynsmyndigheter och fungera som ett forum för samarbete
            kring nya regler och översyn av redan befintliga regler. I processen
            ska olika intressenter, så kallade stakeholders, konsulteras,
            däribland storföretag och företag.
          </note>
          <note>
            Förebilden för EU-kommissionens förslag till ett regulativt samarbetsorgan
            finns i USA och heter Office of Information and Regulatory Affairs,
            OIRA. Det är en enhet som lyder under Vita huset. OIRA inrättades
            1980 och har till uppgift att granska lagar och regler innan de
            implementeras. En rapport från Center for Progressive Reform visar
            att storföretagens lobbyister regelbundet använder OIRA för att
            påverka lagstiftning och regelverk i företagsvänlig riktning.
            Vid upprepade tillfällen har man stoppat progressiv lagstiftning,
            framför allt inom miljö ‑ , arbetsmiljö- och hälsoområdet.
          </note>
          <note>
            Enligt kommissionen ska näringslivet redan när en ny lag eller
            reglering förbereds informeras så att man kan ge förslag på utformning.
            Om ett företag är missnöjt med effekterna av ett förslag måste
            den beslutande myndigheten gå med på en dialog med det berörda
            företaget. Om exempelvis kemikalieindustrin tidigt indikerar att
            en ny regel kan vara till problem kan den försöka stoppa eller
            påverka regeln redan på planeringsstadiet.
          </note>
          <note>
            Nya lagar och regler ska alltid genomgå en konsekvensanalys för
            att visa hur de påverkar handeln. Alla eventuella handels- eller
            investeringshinder måste redovisas. Exempel på sådana hinder kan
            vara strängare miljölagstiftning eller försvar av arbetsrättsliga
            principer. Näringslivet kan sedan använda samma konsekvensanalyser
            för att i en överklagan peka på olika handelshinder.
          </note>
          <note>
            EU-kommissionens förslag om regulativt samarbete innebär att
            all lagstiftning som näringslivet anser går emot deras intressen
            kommer att försvåras, förhalas eller till och med stoppas. Om
            förslaget blir verklighet får företagen stor makt över utformningen
            av regler, standarder och lagar i såväl EU som USA.
          </note>
          <note>
            Ett annat avtal, som vi inte har lyft fram så mycket i dag, är
            det internationella avtalet om handel med tjänster, TISA. Det
            tog fart under 2013 och pågår fortfarande. Förhandlingarna omfattar
            i dag 23 parter varav EU är en. I förhandlingarna representerar
            EU samtliga medlemsstater. Sammantaget omfattar TISA-förhandlingarna
            mer än 50 länder. Dessa länder står för närmare 70 procent av
            all handel med tjänster i världen.
          </note>
          <note>
            Syftet med TISA-avtalet är att minska regleringen och öka privatiseringen
            av handeln med tjänster. Avtalet omfattar alla tjänster utom flygtransporter
            och tjänster i statlig verksamhet som polis, militär, domstolar
            och övrig myndighetsutövning. Målet är att så många tjänsteområden
            som möjligt ska omfattas av förhandlingarna. I avtalet ingår bland
            annat den så kallade Ratchetklausulen som innebär att tjänster
            som en gång privatiserats inte på nytt kan regleras eller göras
            offentliga igen.
          </note>
          <note>
            TISA-förhandlingarna inleddes i tysthet och under stor sekretess.
            Men en läcka via Wikileaks avslöjade att utkasten till TISA-avtalet
            ska hållas hemliga inte bara under pågående förhandlingar utan
            även fem år efter att avtalet har undertecknats.
          </note>
          <note>
            I takt med den växande kritiken från medborgare, fackföreningar
            och andra sociala rörelser har EU–kommissionen offentliggjort
            information om avtalet, däribland kommissionens förslag till innehåll.
          </note>
          <note>
            TISA-förhandlingarna sker vid sidan om de multilaterala förhandlingarna
            i WTO och stänger därmed ute flera av de stora och snabbt växande
            tillväxtekonomierna som Brasilien, Kina, Indien och Sydafrika.
            Därmed kan avtalet leda till fortsatt obalans i världen mellan
            rika stater i nord och fattigare stater i syd.
          </note>
          <note>
            Vänsterpartiet är kritiskt till TISA-förhandlingarna. Om avtalet
            blir verklighet kommer det att öka de globala storföretagens kontroll
            över offentliga tjänster och därmed hindra nationella regeringars
            möjlighet till reglering och gemensamt ägande. Avtalet väntas
            även minska regeringarnas möjligheter att verka för sociala, ekonomiska
            och miljörelaterade mål, och det riskerar att försvåra nödvändig
            reglering av finanssektorn och kan bli en katastrof för klimatarbetet.
            Jag ser därför med stor oro på de följder som ett eventuellt avtal
            kan få för Sverige, EU och omvärlden.
          </note>
          <note>
            Mot bakgrund av de stora negativa konsekvenser som TISA-avtalet
            kan innebära borde den svenska regeringen verka för att EU ska
            lämna TISA-förhandlingarna.
          </note>
          <note>
            Utvecklingsländer behöver få tillgång till modern miljöteknik
            för att kunna bromsa sina egna utsläpp och samtidigt utvecklas.
            Vänsterpartiet anser att tekniköverföringen skulle gynnas genom
            en förändrad patentlagstiftning. Innovationer inom förnybar teknik,
            jordbruk och datamodulering i syfte att förutsäga väder finns
            ofta koncentrerade hos företag i den rika världen. När utvecklingsländer
            i dag vill utveckla tekniker för förnybar energi och hållbar livsstil,
            till exempel genom att bygga vindkraftverk, måste de antingen
            betala dyra patentlicenser eller använda gammal teknik där patenträtten
            gått ut. Utvecklingsländerna har i dag helt enkelt inte råd med
            den modernaste och miljövänligaste tekniken och tvingas därför
            ofta till gammal teknik.
          </note>
          <note>
            Vänsterpartiet anser därför att riksdagen ska uppmana regeringen
            att i internationella klimatförhandlingar verka för att grön teknik
            som bekämpar klimatförändringarna bör ges samma undantag inom
            TRIPS-avtalet som livsbesparande mediciner redan har fått.
          </note>
          <note>
            Framsteg har gjorts inom ramen för klimatförhandlingarna i Paris.
            Dessa framsteg är viktiga, men enligt min uppfattning är de otillräckliga
            för att lösa problemet med en ineffektiv och dyr tekniköverföring
            till fattiga länder. Avtalstexten nämner inget om att undanröja
            det mest centrala hindret för tekniköverföringen, det vill säga
            patent och immaterialrätt. I stället förlitar parterna sig endast
            på goda intentioner och teknikcentret i Köpenhamn. Det håller
            inte. När det gäller finansiering finns det ingen konkret siffra
            angiven i själva avtalstexten, och de 100 miljarder dollar per
            år som nämns i klimatavtalet är därmed inte folkrättsligt bindande.
          </note>
          <note>
            Vi har flera reservationer på det här området, men jag vill yrka
            bifall till reservationerna 4 och 7.
          </note>
          <note type="speaker">
            Anf. 84 HANS ROTHENBERG (M) replik:
          </note>
          <note>
            Herr talman! Det var intressanta ord som man fick höra: expropriering,
            lämna förhandlingar, begränsa. Dessa ord hör man i en debatt i
            Sveriges riksdag när vi talar om hur handeln ska kunna utvecklas,
            hur handeln ska kunna vara en möjlighet för Sverige att växa,
            skapa fler jobb, öka välståndet och bidra till att bygga vidare
            på den svenska välfärden.
          </note>
          <note>
            Det är oerhört viktigt att handelsavtalet med USA genomförs.
            Vi ska komma ihåg en sak: USA är ett av världens mest protektionistiska
            länder. Där månar man om sina gränser så mycket att det blir höga
            tullar på produkter som importeras till USA. Man har kvotbegränsningar
            och standarder som gör det svårt, näst intill omöjligt, för mindre
            företag som producerar till exempel garagedörrar att komma in
            på den marknaden.
          </note>
          <note>
            Därför är det bra att EU och USA skapar ett frihandelsavtal där
            man river kvotgränser, sänker tullar och där man skapar gemensamma
            standarder så att det blir möjligt för fler att komma in på den
            marknaden.
          </note>
          <note>
            Jag vill fråga Håkan Svenneling: Varför nämner Vänsterpartiet
            aldrig i handelsdiskussioner protektionism som något hot, som
            någonting som är dåligt? Varför nämner ni aldrig att handel kan
            vara ett redskap för att skapa fred? Som jag nämnde i mitt anförande
            finns det ju forskning som visar att handel har en fredsbevarande
            funktion. Varför nämner ni aldrig det? Varför ser ni bara åskvädret
            som vankas i skyn?
          </note>
          <note type="speaker">
            Anf. 85 HÅKAN SVENNELING (V) replik:
          </note>
          <note>
            Herr talman! Att USA är ett viktigt exportland för Sverige är
            jag och Hans Rothenberg helt överens om. USA är topp fem i svensk
            export. Det gör att vi tycker att det är viktigt att man kommer
            till rätta med de handelshinder som finns mellan Sverige, EU och
            USA. Man bör verkligen ta tag i de problem som finns och se om
            det går att hitta bra och lämpliga lösningar så att små och medelstora
            företag skulle kunna exportera till den amerikanska marknaden
            och vice versa amerikanska företag exportera till Sverige.
          </note>
          <note>
            Men det är långt ifrån att sjösätta ett jättelikt avregleringsavtal
            som TTIP de facto är och som innebär att storföretag kan ifrågasätta
            alla regler kring miljölagstiftning, arbetsrätt och annat. Det
            är jag inte beredd att göra.
          </note>
          <note>
            Det finns exempel inom det amerikanska avtalet Nafta. USA har
            nu blivit stämt därför att president Obama har beslutat att Keystone
            XL – den stora oljeledningen som skulle gå genom hela USA – ska
            stoppas eftersom han har skrivit under klimatavtalet i Paris.
            Obama säger: Vi kan inte nå våra klimatambitioner om vi samtidigt
            tillåter oljeledningen. Då åker han direkt på en stämning. Advokater
            och jurister är efter honom för att stämma USA för att man har
            klimatambitioner. Så vill jag inte ha det.
          </note>
          <note>
            Jag ser med oro på protektionism och på en del länder som beter
            sig dåligt på marknader runt om i världen. Svenska företag får
            möta osjysta villkor. Det gäller att vi står upp för svenska värderingar
            och ser till att frihandel ska råda. Men det gör man inte när
            man lämnar över makten till storföretagen.
          </note>
          <note>
            Det finns positiva delar med handel , och jag tror att det på
            lång sikt kan leda till fred. Men jag är nog inte riktigt så positiv
            som Hans Rothenberg med att det per automatik ger fred. Där ser
            jag till exempel EU:s ökade närmande till Iran. Det är en viktig
            fråga som man bör ta tag i när det gäller mänskliga rättigheter.
          </note>
          <note type="speaker">
            Anf. 86 HANS ROTHENBERG (M) replik:
          </note>
          <note>
            Herr talman! Då var det väl tur att Håkan Svenneling inte föddes
            hundra år tidigare än vad han gjorde. Då rådde det minsann inte
            fred i världen. Då var handeln begränsad, och det var en mycket
            oroligare värld än den som vi i dag lever i.
          </note>
          <note>
            Jag noterar att Håkan Svenneling sa i sin replik att man skulle
            kunna lösa några enkla handelshinder med USA. Vad är det för enkla
            handelshinder? Jo, det är tullar, kvoter och standarder. Det är
            ju det som hela det här frihandelsavtalet handlar om. Men Håkan
            Svenneling och Vänsterpartiet vill att EU ska lämna bordet och
            inte diskutera detta. Kvar kommer det att finnas höga tullar,
            kvoter och standardbegränsningar. Det kommer inte att finnas några
            möjligheter att diskutera arbetsrätten.
          </note>
          <note>
            Många svenska företag är ute i världen och utgör goda exempel.
            Näringsutskottet var i Sydkorea för inte så länge sedan och såg
            hur ett av de större svenska företagen var ett föredöme och erbjöd
            goda arbetsvillkor och föräldraledighet. Detta lämnar man helt
            utan möjlighet att påverka. Det går inte heller att föra fram
            konsumenträttsaspekter. Det är ju detta som ett frihandelsavtal
            innebär.
          </note>
          <note>
            Och jag vill säga till denna kammare, till herr talmannen och
            till alla som följer debatten att Sverige kan vara en del av EU
            och få möjlighet att öppna upp sin marknad mot världens näst största
            ekonomi, USA. USA får då möjlighet att utan begränsningar handla
            med EU, och det kan vi få ut fördelar av. Det är någonting som
            bygger vår framtida välfärd, vårt välstånd och som vi behöver
            utveckla.
          </note>
          <note>
            Jag tycker att det är tråkigt att Vänsterpartiet alltid bara
            ser begränsningar. Varför är ni så rädda för handel?
          </note>
          <note type="speaker">
            Anf. 87 HÅKAN SVENNELING (V) replik:
          </note>
          <note>
            Herr talman! Jag är absolut inte rädd för handel. Jag har sagt
            i tidigare debatter att jag gärna skulle köpa mina Converseskor
            billigare i Sverige jämfört med vad de kostar i dag på grund av
            tullar. Det är helt orimligt att produkter som i dag är konkurrensutsatta
            och säljs i så stora delar av världen inte har lägre tullar när
            man i så stor utsträckning skickar dem mellan Europa och USA.
          </note>
          <note>
            Men skillnaden med TTIP är att man också inför ett regulativt
            samarbete. Till och med innan Kemikalieinspektionen ska lägga
            fram ett förslag till oss politiker ska amerikanska företag ha
            möjlighet att påverka den lagstiftningen. Om vi skulle lagstifta
            om någonting här i Sverige som skulle vara bra för miljön, arbetsrätten
            eller till och med säga nej till en oljeledning som Obama har
            gjort, då riskerar vi att bli stämda som stat.
          </note>
          <note>
            Sverige har aldrig blivit stämt, men vi har varit inblandade
            i alldeles för många stämningar när det gäller statliga företag,
            till exempel Vattenfall. Jag är inte beredd att det ska vara så
            i framtiden.
          </note>
          <note>
            Hans Rothenberg målar upp en bild av att handeln har lett till
            att vi i princip har fred i hela världen. Det känns lite apart
            att använda sig av den typen av ingång i debatten när vi ser vad
            som händer runt om i världen. Det är riktigt att demokratiska
            stater inte öppnar krig med varandra. Det är väldigt ovanligt,
            det måste jag ge Hans Rothenberg rätt i.
          </note>
          <note>
            Men vi ser ju att konfliktnivån har ökat i världen. Framför allt
            finns det stora flyktingströmmar. Om man hela tiden tror att det
            är handel som kommer att lösa alla problem, då borde mänskliga
            rättigheter i Kina vara införda för länge sedan. Det handelsutbyte
            som vi har med Kina i dag är mångt större än när jag föddes.
          </note>
          <note>
            När vi ökar handeln med Iran som inte respekterar mänskliga rättighe
            ­ ter, som avrättar fackföreningsledare bara för att vi vill att
            de inte ska byg ­ ga kärnvapen, då är det tveksamt om vi bidrar
            till en bättre värld. Då säger vi också till Iran: Visst, ni skaffar
            inte kärnvapen, men det är helt okej att ni avrättar fackföreningsledare.
          </note>
          <note>
            Det är en sådan handel som jag är orolig för, när man inte ser
            till vad som är bäst för mänskliga rättigheter och en god miljö.
          </note>
          <note type="speaker">
            Anf. 88 SAID ABDU (L):
          </note>
          <note>
            Herr talman! För Liberalerna utgör en internationell marknad
            och frihandel samhällets grundstenar. Därför vill vi se mer frihandel
            och mindre protektionism i Sverige, i Europa och i världen.
          </note>
          <note>
            I min tidigare roll som företagare var jag väl bekant med hur
            hämman ­ de export- och importhinder kan vara, hur dessa hinder
            kan innebära den avgörande skillnaden mellan framgång och fiasko
            för ett företag. Att vårt land står för en öppen och investeringsvänlig
            företagarkultur är nödvändigt för att trygga vår tillväxt och
            därmed se till att vi även i framtiden klarar av våra åtaganden
            för en gemensam välfärd. Ett öppet företagsklimat länder emellan
            är således en fundamental faktor för framtidens jobb och framtidens
            välfärd.
          </note>
          <note>
            Herr talman! Sverige är ett litet land i en stor värld. Vi byggde
            landet starkt under 1800-talet och 1900-talet tack vare en varierad
            tillverkningsindustri, en industri som fortfarande frodas i många
            delar av vårt land, inte minst hemma i Trollhättan.
          </note>
          <note>
            Trots denna stolta och starka exportsektor är vi i många avseenden
            beroende av import, inte bara för konsumtion utan även för att
            förse exportindustrin med råvaror och komponenter. Vår export
            och import är nära sammanlänkade, och för att försäkra oss om
            tillväxt och välstånd är det viktigt att vi kan importera de varor
            och tjänster som vi behöver. Lika viktigt är det att nya näringars
            digitala och klimatsmarta produkter och tjänster kan exporteras
            utan att innovationskraften och jobbskapandet kvävs av internationella
            handelshinder.
          </note>
          <note>
            Frihandel främjar i de flesta sammanhang båda parterna och inte
            en ­ sidigt den starkare partnern. Den internationella handelns
            förmåga att ska ­ pa tillväxt även i de så kallade utvecklingsländerna,
            det vill säga mindre välutvecklade länder, får därför inte underskattas.
            Den tillväxt vi sett i Öst ­ europa sedan EU:s utvidgning är ett
            lysande exempel på hur slopade tullar och fri rörlighet för kapital
            och framför allt för individer skapar välstånd även i länder som
            tidigare plågats av låg tillväxt och fattigdom. För att öka integrationen
            i EU och vidareutveckla vår egen ekonomi och de andra medlemsländernas
            ekonomier bör den inre marknaden främjas och ytterli ­ gare stärkas,
            så att vi möter framtiden tillsammans.
          </note>
          <note>
            Herr talman! Liberaliseringen av utvecklingsländers ekonomier
            ökar inte bara välståndet i respektive land utan ger även enskilda
            individer stör ­ re möjligheter till utveckling och självförverkligande,
            vilket är det centrala för oss liberaler. Alla människor ska ha
            möjligheten att utveckla sin fulla potential och inte hindras
            och begränsas av statliga eller mellanstatliga ingripanden. Att
            riva hinder i världshandeln är alltså inte bara av intresse för
            Sverige och Europa, utan även för de länder och individer som
            ännu inte lever i det välstånd som den liberala marknaden har
            skapat hos oss.
          </note>
          <note>
            Det är därför Sverige måste vara en stark röst för en liberal
            handelspolitik och driva frågor i WTO och andra handelsorgan för
            att främja denna inriktning gentemot de nationalistiska och protektionistiska
            strömningar som just nu florerar i världspolitiken. Ett frihandelsavtal
            med USA är ett steg i rätt riktning. Sverige bör därför fortsätta
            att vara pådrivande inom EU för att EU omgående ska ingå detta
            avtal, som förenklar handelsutbytet över Atlanten och ökar den
            europeiska integrationen med världens största ekonomi. Samtidigt
            som vi liberaler är mycket positiva till TTIP ser vi vikten av
            att avtalet utformas med omsorg, så att det inte begränsar demokratiskt
            fattade beslut.
          </note>
          <note>
            De senaste 100 åren har protektionismen här hemma och i världen
            minskat markant och välståndet ökat dramatiskt. Däremellan finns
            ett otvi ­ velaktigt samband, som jag tror stavas frihandel och
            liberalism. Av detta behöver Sverige, Europa och världen mer,
            inte mindre.
          </note>
          <note>
            Herr talman! Vi står fortfarande bakom samtliga alliansgemensamma
            reservationer, men för tids vinnande yrkar jag bifall endast till
            reserva ­ tion 1.
          </note>
          <note>
            (Applåder)
          </note>
          <note type="speaker">
            Anf. 89 HÅKAN SVENNELING (V) replik:
          </note>
          <note>
            Herr talman! Förra veckan röstade Europaparlamentet om vilken
            inriktning man ville se på EU:s förhandlingar om tjänstehandelsavtalet
            TISA. Ställningstagandet är ett sätt för Europaparlamentet att
            påverka EU, så att utfallet blir så nära det som Europaparlamentet
            vill se. Man ska sedan godkänna det färdigförhandlade handelsavtalet
            eller förkasta det. Det var ganska många delomröstningar, och
            de var ganska jämna. Det skilde flera gånger bara några få röster.
          </note>
          <note>
            En av omröstningarna handlade om att alla parter i TISA-avtalet,
            som innefattar 50 olika länder runt om i världen, skulle ratificera
            FN-organet ILO:s åtta konventioner om rätten till en bra arbetsmiljö,
            bland annat rätten att teckna kollektivavtal. Liberalernas representant
            i Europaparlamentet Jasenko Selimović röstade nej till förslaget
            om ILO-konventioner som standard. Min fråga är: Varför är Liberalerna
            emot att människor ska ha en bra arbetsmiljö?
          </note>
          <note type="speaker">
            Anf. 90 SAID ABDU (L) replik:
          </note>
          <note>
            Herr talman! Jag tackar Håkan för frågan. Tyvärr har jag ingen
            större kunskap om kontexten eller bakgrunden till att Jasenko
            röstade på det sätt han gjorde, inte heller om betänkandet som
            sådant.
          </note>
          <note>
            Det jag anser bekymmersamt är de åsikter som Håkan och hans parti
            företräder gällande handel och protektionism i dessa sammanhang.
            Precis som min företrädare var inne på kan de inte se fördelarna
            med ett transatlantiskt handelsavtal utan vill motverka det.
          </note>
          <note>
            Tyvärr kan jag alltså inte besvara frågan.
          </note>
          <note type="speaker">
            Anf. 91 HÅKAN SVENNELING (V) replik:
          </note>
          <note>
            Herr talman! Som tur var vann inte L iberalerna. Förslaget om
            att ILO-konventioner ska gälla för alla parter i TISA-förhandlingarna
            och att man ska ratificera ILO-konventioner vann med knappa tre
            röster i Europaparlamentet. Nu får vi hoppas att EU-kommissionen
            lyssnar till det här förslaget och att man på ett bättre sätt
            jobbar för att fackliga rättigheter och arbetsmiljörättigheter
            ska vara en del av handelsavtalen. Det är väldigt viktigt för
            mig. Mycket av den kritik jag för fram i den här debatten handlar
            om att man inte respekterar den här typen av konventioner i de
            förhandlingar som förs. Jag tycker att Liberalerna borde fundera
            på varför man inte vill värna arbetsmiljön för människor i 70
            procent av alla länder i världen som handlar inom det här avtalet
            utan i stället röstar nej till den här typen av förslag.
          </note>
          <note type="speaker">
            Anf. 92 SAID ABDU (L) replik:
          </note>
          <note>
            Herr talman! Jag kan förtydliga att vi givetvis står bakom arbetsrätten
            och att de sociala villkoren upprätthålls för arbetare runt om
            på vår planet. Detta har vi försökt främja även i vårt betänkande
            och i de svar vi har gett. Hur man sedan utformar det kan se olika
            ut beroende på vilken kontext och vilket land det gäller och vilket
            perspektiv man ser det ur.
          </note>
          <note type="speaker">
            Anf. 93 LARRY SÖDER (KD):
          </note>
          <note>
            Herr talman! Målet för handelspolitiken ska och bör vara att
            uppnå så hög grad av frihandel som möjligt. Varje person och varje
            enskilt företag måste kunna köpa varor varifrån de önskar. Tydliga
            och klara regler ska finnas, så att man vet att man gör rätt.
          </note>
          <note>
            Man kan välja att se saker i stora linjer eller i små linjer.
            Jag väljer allt som oftast att försöka se saker i det lilla, för
            det som fungerar i det lilla brukar även fungera i det stora.
          </note>
          <note>
            Möjligheten för företag och privatpersoner att handla är väldigt
            begränsad vad gäller både försäljning och inköp. Den är begränsad
            på det sättet att det inte är små berg man ska ta sig över för
            att vara säker på att man gjort rätt och att allting gått rätt
            till, utan det är ganska stora berg.
          </note>
          <note>
            Jag driver ett e-handelsföretag, som i den bästa av världar köper
            alla sina varor inom Sverige och säljer dem inom Sverige, vilket
            är enklast för mig och inte innebär några krångligheter. Den bästa
            av världar, säger jag, för det är det som är enklast för mig som
            företagare. Detta är våra system byggda för. Men att inköpa varor
            från EU:s inre marknad för att sedan sälja dem inom Sveriges gränser
            ökar en företagares svårigheter med att se till att alla skatter
            och alla tillstånd är på rätt ställe.
          </note>
          <note>
            Allteftersom ett företag utvecklas uppstår behov av olika leverantörer
            och olika marknader, och då uppstår också nya problem. Snart står
            man där och köper varor från övriga världen och försöker sälja
            dessa inom EU:s gränser. Jag kan utan att överdriva säga att det
            är ett tålmodigt arbete som ligger bakom att ett företag utvecklas
            så långt. Det är inte mänskligt vad för problem som kan skapas.
            Jag uppmanar ledamöterna att skriva ned på ett papper vilka problem
            de tror kan uppstå för ett företag som vill bedriva handel inom
            EU och göra inköp från resten av världen. Jag är övertygad om
            att jag kan göra den listan dubbelt så lång. Numera skapar man
            både adresser och bankkonton runt om i Europa för att få det att
            fungera så smidigt som möjligt, göra så rätt som möjligt för alla
            parter och få alla de tillstånd som behövs.
          </note>
          <note>
            Jag tror att alla de berg som ska bestigas för att man ska kunna
            göra detta gör att människor avstår från att driva företag. Jag
            tror att man lägger ned på grund av detta, inte för att företagen
            går dåligt utan för att det är krångligt och för att vi har sådana
            hinder när det gäller handel.
          </note>
          <note>
            Vi vet att de växande företagen skapar de nya jobben. Vi vet
            att vår framtid med låg arbetslöshet finns i händerna på människor
            som faktiskt har tid, kraft och mod att skapa nya växande företag.
            Kan vi då hjälpa till att riva de hinder som finns mellan länder
            och ge dessa företagare allt mindre berg att bestiga innan de
            får göra det som de önskar, det vill säga sälja sina varor och
            försöka driva ett företag som går med vinst?
          </note>
          <note>
            Vi kristdemokrater kan inte se någon annan väg än att vi som
            nation driver på så att det skapas en effektiv inre marknad, en
            öppen handelspolitik inom EU, ett förstärkt multilateralt handelssystem
            inom WTO och ett ökat handelsutbyte mellan Sverige och andra länder
            samt att utländska investeringar i Sverige ökar.
          </note>
          <note>
            EU gör nu ett gediget arbete inom ramen för BEPS, så att skattebaserna
            för europeiska länder kan skyddas. Och reglerna inom EU när det
            gäller skatteområdet ska så långt som möjligt harmoniseras för
            att undvika skat ­ teflykt. Det är en åtgärd som jag givetvis
            välkomnar. Det handlar om att konkurrensvillkoren på det skattemässiga
            området blir så jämförbara som möjligt. De som gör rätt för sig
            och följer de intentioner som finns i skatte ­ lagstiftningarna
            ska kunna känna sig någorlunda säkra på att ingen annan får en
            konkurrensfördel på grund av aggressiv skatteplanering.
          </note>
          <note>
            Dessa regler tas nu fram i relativt stor enighet och i en takt
            som gör att vi som lagstiftare kan känna oss lite oroliga. Det
            finns även en stark entusiasm kring dessa regler som gör att man
            skyddar sina egna skattebaser och får ordning och reda i systemen
            inom EU så långt som möjligt. Detta arbete fortsätter ut i OECD,
            och det ser ut att gå rätt hyfsat där med.
          </note>
          <note>
            Jag menar att man med samma iver och entusiasm borde ta sig an
            företags och människors möjlighet att bedriva handel med varandra.
            Så många hinder som möjligt måste tas bort, och förutsägbara spelregler
            som syftar till att främja handel ska inrättas. De positiva glasögonen
            borde vara på.
          </note>
          <note>
            Vi ser positivt på att regeringen ska främja en fri och rättvis
            världshandel. Vi ser även med tillförsikt på att regeringen kommer
            att verka för att handelshinder rivs samtidigt som man ska värna
            miljön, löntagarnas intressen, människors hälsa och demokrati.
          </note>
          <note>
            Det transatlantiska partnerskapet för handel och investeringar
            är ett handels- och investeringsavtal som EU håller på att förhandla
            fram med USA – EU:s största exportmarknad. Tullar, byråkrati och
            restriktioner när det gäller investeringar på båda sidor av Atlanten
            kan göra det svårt att köpa och sälja varor och tjänster. Undanröjer
            man dessa hinder för handeln mellan EU och USA skulle det stimulera
            tillväxten, skapa arbetstillfällen och medföra ökad valfrihet
            och lägre priser för oss som konsumenter. Vi är övertygade om
            att detta skulle skapa jobb inom EU som helhet.
          </note>
          <note>
            Handel skapar jobb, tillväxt och välstånd i Sverige och i andra
            länder. För att jobben ska bli fler i Sverige måste Sverige förbli
            öppet mot omvärlden. All form av protektionism måste motverkas.
            Det är viktigt, inte minst med anledning av att vi i Sverige har
            många människor som står utanför arbetsmarknaden och är i stort
            behov av jobb. Vi ser också att sedan 2008 och finanskrisen har
            antalet nya handelshinder ökat i världen. Mellan 2008 och 2015
            införde till exempel G20-länderna totalt 1 360 nya restriktioner
            medan bara 329 avlägsnades. Detta riskerar att skada inte bara
            unionens handelsutveckling utan även Sveriges. Därför måste Sverige
            fortsatt vara en tydlig röst inom EU och i omvärlden för frihandel
            och öppenhet. Att riva handelshinder och samtidigt värna miljö,
            konsumentskydd och rättvisa villkor måste prioriteras för en fortsatt
            ökad internationell handel.
          </note>
          <note>
            Herr talman! För att tiden i eftermiddag ska begränsas yrkar
            vi bifall endast till Alliansens reservation 1. Men vi står givetvis
            bakom även de övriga från Alliansen.
          </note>
          <note>
            (Applåder)
          </note>
          <note type="speaker">
            Anf. 94 JENNIE NILSSON (S):
          </note>
          <note>
            Herr talman! Det finns sedan länge ett brett stöd i Sveriges
            riksdag för uppfattningen att frihandel i grunden är något positivt
            och därmed en viktig princip att värna.
          </note>
          <note>
            Socialdemokraterna delar uppfattningen att frihandel kan vara
            en stark och välståndsskapande kraft såväl för världens fattiga
            länder som för de mer utvecklade länderna. Att värna principen
            om frihandel är därför både ett globalt intresse och ett svenskt
            intresse. Samtidigt är det viktigt att slå fast att den fria handeln
            också ska vara rättvis och främja hållbar utveck ­ ling, mänskliga
            rättigheter, skyddet av arbetstagare och konsumenters in ­ tresse
            och kampen mot korruption.
          </note>
          <note>
            Sverige har varit, är och ska vara en tydlig röst för att rättvis,
            öppen och hållbar frihandel ska vara ett viktigt verktyg för såväl
            demokrati som tillväxt och välfärd.
          </note>
          <note>
            Vi har gjort skillnad, och vi ska fortsätta att göra det. Därför
            är vi pådrivande och aktiva på alla nivåer, i EU, i organ som
            WTO och på hemmaplan. Det betyder att vi är positiva till fler
            frihandelsavtal och att vi vill att de ska nå ett så ambitiöst
            resultat som möjligt för att stödja tillväxt och sysselsättning
            samtidigt som miljö, hälsa och löntagares rättigheter ska värnas.
            Det gäller inte minst TTIP, det handelsavtal som nu förhandlas
            mellan EU och USA och som har väckt en del debatt.
          </note>
          <note>
            Vår uppfattning är att avtalet är viktigt för Sverige, för svenska
            jobb och för svenska företag, särskilt för de små företagen, som
            inte har möjlighet att köpa sig förbi handelshinder genom att
            etablera sig direkt på marknader. Lägre eller borttagna tullar
            samt mer av gemensamma regler och standarder är många gånger avgörande
            för om ett litet företag har möjlighet att etablera sig på en
            ny marknad.
          </note>
          <note>
            Samtidigt ska man givetvis ta den oro som finns när det gäller
            framför allt investerarskyddet och dess tvistlösningsmekanism,
            ISDS, på allvar. Vi välkomnar därför särskilt att kommissionen
            arbetat fram ett förslag till ett mer modernt investerarskydd
            och en tvistlösningsmekanism för TTIP.
          </note>
          <note>
            Förslaget innebär att det inrättas en särskild domstol med oberoende
            domare. Men det föreslås också – och det är kanske än viktigare
            – särskilda bestämmelser som underlättar för små och medelstora
            företag, exempelvis ett tak för rättegångskostnader samt effektivare
            och snabbare behandling.
          </note>
          <note>
            Huruvida det förslaget kommer att få gehör och acceptans i EU
            och i förhandlingarna med USA vet vi ännu inte. Men vi tycker
            att det är positivt att man gör stora ansträngningar för att hitta
            lösningar som bär framåt.
          </note>
          <note>
            När det gäller skyddet av staters rättigheter att reglera föreslår
            kommissionen att det ska finnas skrivningar som fastslår att regeringars
            rätt att reglera den offentliga politiken helt kvarstår. Dessutom
            föreslår kommis ­ sionen att det ska klargöras att bestämmelser
            om investeringsskydd inte ska kunna tolkas som ett åtagande från
            regeringar att inte ändra sin lagstiftning i framtiden, även om
            det kan påverka investerares förväntningar på resultat negativt.
          </note>
          <note>
            Det kan också konstateras att den svenska hållningen om vikten
            av öppenhet och transparens har fått genomslag i TTIP-förhandlingarna
            och i kommissionens nya handelsstrategi. Det är viktiga steg i
            rätt riktning för mer demokratiskt välgrundade beslut.
          </note>
          <note>
            Herr talman! Vi ställer oss också bakom förhandlingarna om ett
            uppdaterat tjänstehandelsavtal, TISA, men konstaterar samtidigt
            att det är först när ett avtal är färdigförhandlat som det går
            att ta ställning till det fullt ut. Det gäller alla avtal, alltid.
          </note>
          <note>
            TISA är ett plurilateralt avtal som omfattar 50 länder. Målsättningen
            är att avtalet på sikt ska kunna införlivas i WTO. Avtalet syftar
            till att möjliggöra för utländska och inhemska företag att konkurrera
            på lika villkor när det gäller tjänstemarknader. Värt att notera
            är dock att tjänster som drivs i offentlig regi, utan vare sig
            konkurrens eller vinstintresse, är uteslutna ur definitionen av
            tjänst. När det gäller tjänster som tillhandahålls åt offentlig
            sektor avgör varje land vilka åtaganden man vill göra. Sverige
            har valt att inte göra några åtaganden när det gäller tjänster
            till offentligt finansierad hälso- och sjukvård, offentligt finansierad
            utbildning, distribution av vatten samt film, tv och andra audiovisuella
            tjänster.
          </note>
          <note>
            Ett annat avtal som berörs i betänkandet är TRIPS. Det är ett
            avtal om handelsrelaterade aspekter av immaterialrätter, exempelvis
            patent och upphovsrätt och miljöteknik. Samma principer gäller
            givetvis här som redan har redovisats. Men värt att tillägga är
            att viktiga steg har tagits i och med inrättandet av en grön klimatfond
            2009 och i klimatavtalet som slöts i Paris 2015 om att underlätta
            tekniköverföring till fattiga utvecklingsländer, bland annat genom
            ekonomiskt stöd.
          </note>
          <note>
            När det gäller EU:s inre marknad kan vi konstatera att den är
            viktig och att mer kan och borde göras när det gäller att få alla
            länder att implementera de beslut som är fattade. I enlighet med
            den uppfattningen respekterar vi det beslut och den anpassning
            som gjorts till WTO:s regler när det gäller sälprodukter men kommer
            att bevaka och aktualisera frågan i samband med framtida utvärderingar.
          </note>
          <note>
            Samma sak gäller exportförbudet av snus där vi sedan tidigare
            har prio ­ riterat det inhemska undantaget.
          </note>
          <note>
            Vi ser också positivt på att kommissionen nu tar fram strategier
            för att stärka såväl den inre digitala marknaden som den inre
            marknaden i stort. Utgångspunkten bör vara att fokusera på de
            områden som har störst poten ­ tial för tillväxt och gränsöverskridande
            handel inom EU.
          </note>
          <note>
            Herr talman! Sverige är ett litet land i utkanten av eller långt
            ifrån de flesta marknader. I ett läge där globalisering och digitalisering
            skapar nya utmaningar och nya möjligheter och där många av våra
            mest innovativa nya företag föds globala och redan ifrån dag ett
            behöver kunna nå ut på marknader utanför Sveriges gränser, är
            det bekymmersamt att vi som land tappat marknadsandelar på i stort
            sett alla marknader sedan finanskrisen 2008–2009.
          </note>
          <note>
            Den politik som förts under den borgerliga regeringen har inte
            varit tillräcklig för att vända den här utvecklingen. Därför välkomnar
            vi socialdemokrater nu de satsningar som görs på export i budgeten
            för 2016 och den exportstrategi som har tagits fram av S-MP-regeringen.
          </note>
          <note>
            Målet med strategin är att öka exporten, både i absoluta tal
            och som andel av bnp, att öka Sveriges attraktionskraft för investeringar,
            kompetens och turister, att öka andelen exporterande företag och
            att öka deltagandet av svenska företag i den globala ekonomin.
          </note>
          <note>
            Svensk export måste i högre utsträckning nå tillväxtmarknaderna.
            Fler små och medelstora företag måste kunna, våga och vilja exportera.
            Det är en grundförutsättning för att skapa fler jobb, tillväxt
            och välfärd i Sverige. Exportstrategin har tillsammans med skrivelsen
            om hållbart företagande lämnats över till riksdagen och kommer
            att behandlas under våren.
          </note>
          <note>
            Med detta, herr talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 95 HÅKAN SVENNELING (V) replik:
          </note>
          <note>
            Herr talman! Jennie Nilsson konstaterar att insynen i TTIP har
            ökat tack vare Sveriges ståndpunkt. Det visar att det ändå går
            att påverka de handelsförhandlingar som pågår.
          </note>
          <note>
            I förra veckan röstade Europaparlamentet om vilken inriktning
            man ville se på EU:s förhandlingar om TISA, tjänsteavtalet som
            Jennie Nilsson också lyfte fram. Ställningstagandet är ett sätt
            för Europaparlamentet att påverka EU så att utfallet blir så nära
            det som Europaparlamentet vill så att man kan godkänna eller förkasta
            handelsavtalet när det är färdigförhandlat.
          </note>
          <note>
            Bland annat röstade man om det som kallas för positivlistan,
            vilket innebär att bara de marknadsområden som är upptagna på
            en lista skulle omfattas av avtalet. Detta har varit standard
            i tidigare handelsavtal, men i tisdags föreslogs i stället en
            negativ lista som innebär att när nya marknadsområden uppkommer
            så omfattas de per automatik av handelsavtalet.
          </note>
          <note>
            Socialdemokraterna valde att avstå i Europaparlamentet och avgjorde
            egentligen därmed omröstningen genom att inte välja sida och därmed
            inte skydda offentlig sektor och framtida marknader.
          </note>
          <note>
            Jag vill därför fråga: Är den offentliga sektorn inte viktig
            för Socialdemokraterna? Vad tycker Socialdemokraterna – är ni
            för en positiv eller en negativ lista?
          </note>
          <note>
            Min andra fråga handlar om ett annat förslag som man röstade
            om, den så kallade ratchetklausulen och standstill obligation.
            Det handlar om att man som stat ska kunna återta marknader som
            en gång privatiserats. De här klausulerna innebär att det inte
            ska bli möjligt, och jag undrar vad Socialdemokraterna anser om
            ratchetklausulen. Var det bra att parlamentet röstade nej till
            det förslaget?
          </note>
          <note type="speaker">
            Anf. 96 JENNIE NILSSON (S) replik:
          </note>
          <note>
            Herr talman! Tack för frågorna, Håkan Svenneling!
          </note>
          <note>
            När det gäller den första frågan om en positiv eller en negativ
            lista tror jag att vi tolkar in betydligt mindre i det än vad
            Vänsterpartiet gör. Jag tror att skälen till att man går fram
            med en negativ lista i stället för en positiv lista i de nya förhandlingarna
            är en anpassning till en alltmer globaliserad och digitaliserad
            värld. Det innebär nämligen att det sannolikt blir snabbare processer,
            bedömer man, och man har bedömt att det finns ett värde i sig
            av att man håller uppe hastigheten i frågor över tid och inte
            ständigt måste fatta nya beslut.
          </note>
          <note>
            Däremot gör vi inte alls samma tolkning som Vänsterpartiet av
            huru ­ vida man kan eller inte kan reglera en marknad. Här finns
            en koppling till det som Håkan Svenneling tar upp i sin andra
            frågeställning, nämligen ratchetklausulen. Utifrån de skrivningar
            som Vänsterpartiet har gjort i det här betänkandet konstaterar
            jag att de uppfattar det som att man inte kan backa från någonting
            som man har lämnat marknadstillträde till.
          </note>
          <note>
            Den uppfattningen delas inte av regeringen, inte av flertalet
            partier i den här kammaren och inte av Kommerskollegium och andra
            externa bedömare som vi använder som underlag när vi tar fram
            våra ställningstaganden. Tvärtom menar vi att det är fullt möjligt
            att ta tillbaka områden som man har lämnat marknadstillträde till
            genom att skapa monopol.
          </note>
          <note>
            Där finns det en väsentlig skillnad i hur vi väljer att tolka
            det här kopplat till hur ”tjänst” definieras. Vår definition,
            som vi delar med EU-kommissionen så som jag uppfattar det, är
            väsensskild från hur Vänsterpartiet har valt att tolka det. Man
            står ganska ensam i sin tolkning.
          </note>
          <note type="speaker">
            Anf. 97 HÅKAN SVENNELING (V) replik:
          </note>
          <note>
            Herr talman! Tack för ett intressant svar, Jennie Nilsson!
          </note>
          <note>
            Om Jennie Nilsson anser att det är viktigt att påverka så att
            TTIP blir mer öppet och transparent, vad tycker hon då är viktigt
            att den svenska regeringen ska prioritera i TISA-avtalet så att
            det blir så bra som möjligt för Sverige?
          </note>
          <note type="speaker">
            Anf. 98 JENNIE NILSSON (S) replik:
          </note>
          <note>
            Herr talman! Det kanske allra viktigaste är väl det som vi har
            haft framgång med när det gäller just TTIP och inom EU:s domäner,
            där vi har lyckats göra vår röst hörd och skapat trovärdighet
            för åsikten att öppenhet och transparens är någonting bra.
          </note>
          <note>
            Där ser vi nu också stora förändringar när det gäller TTIP-förhandlingarna,
            även om man skulle kunna önska mer, och vi ser det i den nya handelsstrategin.
          </note>
          <note>
            När det gäller TISA-avtalet, som ju förhandlas inom ramen för
            WTO, har man inte samma öppenhet i de förhandlingarna. Det kanske
            mest uppenbara som vi skulle kunna göra i närtid är väl att fortsätta
            driva på och, kanske väldigt sannolikt med stor framgång dessutom,
            driva på för mer öppenhet också i de förhandlingarna.
          </note>
          <note>
            Sedan handlar det ju också om balansen i handelsavtal. Ett avtal
            är aldrig bättre än vad det är när det är färdigt. Varken Håkan
            Svenneling eller jag vet vad TISA-avtalet kommer att innehålla,
            så det vi framför allt måste påverka är att det blir ett bra och
            balanserat avtal som både ökar handel och frihandel och det som
            är positivt med det, samtidigt som vi ser till att värna sådant
            som är viktigt att värna.
          </note>
          <note>
            Jag kan notera att för mig som socialdemokrat är avtal ett sätt
            att faktiskt skapa trygghet och balans. Vi hörde Håkan Svenneling
            prata mycket om storföretagen i tidigare replikskiften, och Vänsterpartiet
            tolkar det som att avtalen är ett sätt att gå storföretagen till
            mötes.
          </note>
          <note>
            För mig är det lite grann tvärtom. Min bild är att storföretagen
            nog alltid kommer att göra sina röster hörda, men har man inga
            avtal och tydliga regler sätter man ju de små och medelstora företagen
            i en position där de inte kan vara med och konkurrera på lika
            villkor, varken svenska eller andra.
          </note>
          <note>
            Vi har alltså väldigt olika ingångar i hur vi ser det här, men
            jag tror att vi är väldigt överens om vikten av att värna miljö,
            hälsa och löntagares rättigheter. Det ska vi göra fortsättningsvis
            också.
          </note>
          <note type="speaker">
            Anf. 99 ANNIKA LILLEMETS (MP):
          </note>
          <note>
            Herr talman! Avtal som får långtgående konsekvenser får inte
            hastas fram. Det krävs en grundlig genomgång av tänkbara konsekvenser
            på alla berörda områden. En genuint demokratisk hantering kräver
            tid och transparens. Alla berörda måste få en rimlig chans att
            sätta sig in i frågorna och bidra med sin kunskap och sina infallsvinklar
            – inte bara de med stora ekonomiska resurser. Det skulle behövas
            en rejäl folkbildningsinsats och en berikande och allsidig offentlig
            debatt på båda sidor Atlanten om till exempel TTIP.
          </note>
          <note>
            Erfarenheter från redan existerande handels- och investeringsavtal
            måste tas till vara. Det krävs ett gediget beslutsunderlag för
            att kunna fatta välgrundade beslut om så stora frågor som avtal
            av den typ som EU förhandlat med Kanada, CETA, och TTIP som EU
            nu förhandlar med USA samt avtalet om tjänster, TISA, som har
            tagits upp här.
          </note>
          <note>
            Carl Schlyter visade tidigare på hur omfattande CETA är. Om jag
            minns rätt sa han att det var 1 634 sidor. Han hade ett äldre
            handelsavtal med Indien med sig. Det var 12 sidor. Det säger sig
            självt att detta handlar om betydligt mycket mer än självklarheter
            som att ta bort de tullar som fortfarande finns mellan till exempel
            EU och USA. Det är det lilla i det hela. Som andra har varit inne
            på här handlar det om regulatoriskt samarbete och mycket annat.
            Det är mycket viktigare att den typen av avtal blir bra för alla
            än att de snabbt kommer på plats och i stället riskerar onödiga
            eller dåliga inslag som upptäcks senare.
          </note>
          <note>
            Det finns åtskilliga frågetecken som behöver rätas ut. Carl Schlyter
            har redan talat för sin motion, som behandlas i betänkandet, i
            den tidigare debatten. Han framförde krav på miljökonsekvensbedömningar
            för att avgöra om förändringen är bättre eller sämre för miljön
            än till exempel ett nollalternativ, på samma sätt som sker inom
            EU vid större investeringsprojekt. Därför behöver svenska myndigheter
            genomföra en strategisk miljökonsekvensanalys av både CETA och
            TTIP. Det räcker inte med de analyser som har gjorts på EU-nivå
            för flera år sedan. Texterna förändras hela tiden.
          </note>
          <note>
            Jag är glad att utskottet slår fast att oberoende konsekvensanalyser
            ska göras av de färdiga avtalstexterna. Det är, som sagt, först
            då vi vet vad vi har att göra med. Det gäller inte bara miljön
            utan även för hälsa samt för sociala, fackliga och ekonomiska
            rättigheter. Det räknas upp i betänkandet att dessa kan göras
            av relevanta svenska myndigheter som Datainspektio ­ nen, Kemikalieinspektionen,
            Jordbruksverket och Arbetsmiljöverket.
          </note>
          <note>
            Sådana konsekvensanalyser är verkligen nödvändiga för att få
            ett tillräckligt bra beslutsunderlag. Det gäller både Europaparlamentet
            och oss i riksdagen, om det blir aktuellt. Det måste få ta den
            tid som krävs.
          </note>
          <note>
            En annan viktig fråga jag vill lyfta fram är hur små och medelstora
            företag kan komma att påverkas av avtalen. Intresseorganisationen
            Svenskt Näringsliv framhåller gärna att exempelvis TTIP, som det
            nu föreslås se ut, skulle gynna de små och medelstora företagen.
            Men det finns stora frågetecken om detta, och andra kommer till
            motsatt slutsats.
          </note>
          <note>
            Jag har en rapport som har presenterats av ett nätverk av brittiska
            småföretagare. Det bildades i år. Nätverket är färskt, men det
            har redan dragit till sig många företagare. De är oroliga. De
            menar att avtalet i sin nuvarande tänkta form kommer att gynna
            storföretagen. De stöder sig på olika utredningar och rapporter,
            inklusive sådana som kommer från EU-kommissionen. De visar på
            att små företag riskerar att konkurreras ut och att hundratusentals
            jobb riskerar att försvinna bara i Storbritannien. Liknande upprop
            och nätverk har startats i bland annat Holland och Tyskland.
          </note>
          <note>
            Det vore alldeles utmärkt om fler mindre företag skulle kunna
            få hjälp att expandera och exportera. Det finns stora möjligheter
            där. Men de allra flesta företag, även i vårt land, är små och
            verkar lokalt. Det är en förnuftig ordning att mycket handel gör
            sig bäst lokalt. För att dra det hela till sin spets kan jag återge
            den store amerikanske miljöekonomen Herman Daly. Han har påpekat
            det orimliga i att exportera kakor mellan USA och Europa. I stället
            kan man byta recept med varandra så slipper man den miljöbelastning
            som transporterna innebär. Det ligger någonting i detta – inte
            alltid, men ibland. Det är värt att ha i minnet att det finns
            handel och det finns handel.
          </note>
          <note>
            Vi har talat mycket om mekanismer för tvistlösning och investerarskydd,
            Investor-State Dispute Settlements. En annan stor fråga har uppmärksammats
            av bland andra den största organisationen för domare och offentliga
            åklagare, Deutscher Richterbund, som riktar stark kritik mot mekanismen
            och menar att det inte behövs ett parallellt rättssystem eftersom
            EU och USA består av rättsstater. Man anser att ISDS-mekanismen
            även i sin nuvarande form, Investment Court System, ICS, med de
            förbättringar som har föreslagits av EU-kommissionär Cecilia Malmström,
            innebär att medlemsstaternas lagstiftande makt och EU:s lagstiftande
            makt undermineras och att deras befogenheter att tolka och tillämpa
            EU-lag undermineras.
          </note>
          <note>
            Vi har varit inne på dessa blytunga invändningar. Kommissionen
            måste lyssna och ta dem på yttersta allvar och ta fram tvistlösningsmekanismer
            som fungerar så att de inte strider mot lagen eller undergräver
            demokratin. Det gäller TTIP och naturligtvis även CETA, som ligger
            tidigare i tiden. Det handlar om alla de avtal som är tänkta att
            ha sådana mekanismer.
          </note>
          <note>
            Det är således mycket kvar att göra innan det går att ta ställning
            till handels- och investeringsavtalen. Jag ser tiden an och hoppas
            på ett konstruktivt arbete här i riksdagen och i EU, det vill
            säga EU-kommissionen och motparter samt EU-parlamentet, så att
            vi kan få handelsavtal som faktiskt är bra för all handel för
            alla – liksom det tidigare utlåtandet vi har diskuterat.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 12 Granskning av statsrådens tjänsteutövning och regeringsärendenas
            handläggning
          </note>
          <note>
            Konstitutionsutskottets betänkande 2015/16:KU10
          </note>
          <note>
            Granskning av statsrådens tjänsteutövning och regeringsärendenas
            handläggning
          </note>
          <note>
            föredrogs.
          </note>
          <note type="speaker">
            Anf. 100 ANDREAS NORLÉN (M):
          </note>
          <note>
            Herr talman! Den 16 mars 1809 hade våren börjat komma till Stockholm.
            När morgonen grydde hette Sveriges kung Gustav IV Adolf. När kvällen
            kom hade kungen arresterats på slottet och i praktiken avsatts
            genom en oblodig statskupp. Föga anade väl Gustav IV Adolf då
            att hans olycksöde kan sägas ha markerat inledningen av en utveckling
            mot demokrati i Sverige, en demokrati där regeringsmakten och
            den offentliga förvaltningen står under tydlig kontroll. Det är
            en kontroll som syftar till att motverka maktmissbruk och godtycke
            och främja insyn, gott regeringsarbete och god förvaltning.
          </note>
          <note>
            Efter statskuppen utarbetades 1809 års regeringsform, och två
            nyheter i denna regeringsform var justitieombudsmannen, JO, och
            riksdagens konstitutionsutskott, KU. KU fick uppgiften att granska
            att regeringen och dess ministrar följer lagar och andra regler,
            medan JO fick motsvarande uppdrag i relation till den statliga
            förvaltningen och så småningom även den kommunala förvaltningen.
          </note>
          <note>
            Sedan mer än 200 år granskar konstitutionsutskottet olika aspekter
            av hur regeringsmakten utövas. Granskningen har utförts på olika
            sätt genom åren, men sedan 1990-talet är det fast praxis att KU
            lämnar två granskningsbetänkanden per riksmöte till riksdagen
            , ett för den så kallade höstgranskningen och ett för vårgranskningen.
            Det vi nu debatterar är betänkandet som rör höstgranskningen hösten
            2015.
          </note>
          <note>
            Det som KU främst förknippas med är nog vårgranskningen, som
            bygger på en granskning av enskilda statsråd utifrån anmälningar
            från enskilda riksdagsledamöter. Men KU och dess kansli lägger
            väl så mycket kraft på höstgranskningen.
          </note>
          <note>
            Jag vill framföra ett varmt tack till utskottets ledamöter för
            gott samarbete om denna granskning och likaledes ett varmt tack
            till tjänstemännen vid KU:s kansli för hårt och skickligt arbete
            med granskningen.
          </note>
          <note>
            Höstgranskningen kretsar kring ungefär ett halvt dussin granskningsämnen
            som väljs ut av KU på KU:s eget initiativ och handlar om att studera
            och följa upp arbetsprocesser inom regeringen och i Regeringskansliet.
            Fokus ligger inte på om en minister förtjänar kritik eller inte,
            som i vår ­ granskningen, utan på att analysera om olika ärendetyper
            hanteras på ett ur konstitutionell synvinkel tillfredsställande
            sätt och på att ge rekommendationer för framtiden så att regeringsarbetet
            kan utvecklas.
          </note>
          <note>
            Jag vill här kort redovisa vilka ämnen den nu aktuella höstgranskning
            ­ en har behandlat.
          </note>
          <note>
            Under rubriken ”Regeringens sammansättning och regeringsarbetets
            organisation” har utskottet fortsatt att följa utvecklingen av
            antalet tjänstgörande i Regeringskansliet. Granskningen visar
            att antalet anställda har minskat från 4 682 år 2014 till 4 537
            år 2015, alltså med ungefär 150 personer. Över 4 000 anställda
            kan låta mycket, men det inkluderar alla anställda på Sveriges
            ambassader och andra beskickningar runt om i världen liksom alla
            anställda i det statliga utredningsväsendet. Internationellt sett
            har Sverige ett litet regeringskansli.
          </note>
          <note>
            Vidare har utskottet gått igenom regeringsprotokoll från 2014,
            bland annat underprotokollen från Justitiedepartementet och UD.
            I sitt ställningstagande berör utskottet bland annat utformningen
            av beslut om ändring av regleringsbrev. Det här är en granskning
            som kan härledas ända tillbaka till 1809. Då, för 200 år sedan,
            satt ledamöterna i KU och läste personligen igenom regeringens
            protokoll. Numera utförs den formella protokollsgenomgången av
            tjänstemän vid KU:s kansli.
          </note>
          <note>
            Vid varje höstgranskning brukar KU granska regeringens handläggning
            av en viss grupp förvaltningsärenden. Även om många förvaltningsärenden
            de senaste 20 åren har förts över från regeringen till myndigheter
            eller domstolar avgör regeringen fortfarande mer än 5 000 ärenden
            varje år, och en hel del av dem är förvaltningsärenden.
          </note>
          <note>
            Genomgången har denna gång avsett ärenden om utlämning för brott
            i vilka regeringen fattade beslut under 2014. Granskningen har
            inte gett anledning till någon kommentar av utskottet, utan ärendena
            har handlagts på ett godtagbart sätt.
          </note>
          <note>
            I betänkandet följer därefter en granskning av UD:s handläggning
            av ärenden om konsulärt stöd till frihetsberövade personer utomlands.
            År 2014 hanterade UD inte mindre än 434 ärenden om svenskar som
            satt frihetsberövade i något annat land.
          </note>
          <note>
            KU gör en iakttagelse i granskningen, och det är att det av UD:s
            vägledning bättre borde framgå vad som gäller när utlänningar
            som är bosatta i Sverige och varken är flyktingar eller statslösa
            ber om hjälp.
          </note>
          <note>
            På allt fler politikområden tillsätts så kallade samordnare av
            regering ­ en. Ett exempel är den nationella samordnaren mot våldsbejakande
            ex ­ tremism, ett annat är samordnaren för utsatta EU-migranter
            och ett tredje är de så kallade Sverigeförhandlarna som arbetar
            med utbyggnaden av de nya stambanorna. KU har kartlagt de samordnare
            som tillsatts mellan sep ­ tember 2002 och juni 2015 och granskat
            deras uppdrag ur ett konstitutio ­ nellt perspektiv.
          </note>
          <note>
            I några fall har ett enskilt statsråd fattat beslut om samordningsuppdraget,
            och enligt utskottet kan det diskuteras om inte dessa beslut i
            stället borde ha fattats av regeringen som kollektiv.
          </note>
          <note>
            Vidare uppmärksammar utskottet samordnarnas koppling till Regeringskansliet
            under pågående uppdrag. Särskilt i de fall en samordnare har ett
            tydligt utåtriktat och pådrivande uppdrag kan det enligt KU diskuteras
            om uppdraget bör utföras inom Regeringskansliets ram.
          </note>
          <note>
            Utskottet framhåller även vikten av att allmänheten på ett enkelt
            sätt ska kunna hitta information om samordningsuppdragen och att
            det är viktigt att samordnarnas arbete stäms av mot de statliga
            myndigheter som finns på området.
          </note>
          <note>
            Vidare har utskottet intresserat sig för regeringens myndighetsstyrning,
            närmare bestämt styrningen av vissa myndigheter under Försvarsdepartementet.
            KU framhåller betydelsen av formell styrning genom regeringsbeslut,
            myndighetsinstruktion och regleringsbrev.
          </note>
          <note>
            När det gäller informella kontakter mellan regeringen och myndigheter
            är det viktigt att sådana kontakter är mer inriktade på information
            än på styrning. Det är regeringens ansvar att det vid informella
            kontakter står klart för myndigheterna vad som är den formella
            ramen för kontakten och i vilket syfte den tas.
          </note>
          <note>
            I granskningen konstaterar utskottet med en kritisk udd att dokumenta
            ­ tionen från myndighetsdialogen är mycket sparsam, vilket försämrar
            möjligheten att spåra kontakter och innehållet i dem.
          </note>
          <note>
            Regeringen utser chefer för alla statliga myndigheter utom de
            få som lyder under riksdagen, och utskottet gör vartannat år en
            granskning av hur regeringen utövar sin utnämningsmakt.
          </note>
          <note>
            Utskottet följer upp fördelningen mellan kvinnor och män bland
            utnämnda myndighetschefer och hur många av cheferna som har politisk
            bakgrund. KU undersöker också hur många lediga tjänster som myndighetschef
            som annonseras ut inom ramen för det öppna rekryteringsförfarande
            som den förra regeringen 2009 angav som norm för rekryteringsprocessen.
          </note>
          <note>
            Utskottet vill framhålla den positiva utvecklingen när det gäller
            andelen kvinnor som utses. Sedan 2010 är den andelen nära 50 procent
            i stället för som tidigare strax under 40 procent.
          </note>
          <note>
            Vad gäller myndighetschefer med politisk bakgrund var andelen
            27 procent under perioden 2001 fram till regeringsskiftet 2006.
            Andelen från alliansregeringens tillträde fram till nästa regeringsskifte
            2014 var 17 procent.
          </note>
          <note>
            Att färre med politisk bakgrund utnämndes av alliansregeringen
            kan ses som ett tecken på att den dåvarande regeringen lyckades
            bredda rekryteringsunderlaget och därmed ge fler personer chansen
            att konkurrera om de statliga toppjobben.
          </note>
          <note>
            Politiseringen av statsförvaltningen var som bekant en fråga
            i den allmänna debatten under en följd av år, men i och med den
            fallande andelen myndighetschefer med politisk bakgrund förlorade
            frågan en stor del av sin laddning.
          </note>
          <note>
            Andelen utnämnda med politisk bakgrund har ökat till 29 procent
            efter den nya regeringens tillträde. Det totala antalet utnämningar
            är dock lågt – endast 28 stycken, varav åtta av personer med politisk
            bakgrund. Det finns därför inte tillräckligt statistiskt underlag
            för att dra några bestämda slutsatser om utvecklingsriktningen.
            Utskottet kommer dock att återkom ­ ma till frågan om två år,
            och då kommer underlaget att vara större.
          </note>
          <note>
            Slutligen har utskottet gjort en genomgång av regeringens information
            till och överläggning med Utrikesnämnden under de senaste 25 åren.
            Jag vet att flera kollegor kommer att uppehålla sig vid den frågan,
            så jag avstår från att ta upp den i mitt anförande.
          </note>
          <note>
            Utöver de ärenden jag nu har nämnt har utskottet i detta betänkande
            även behandlat frågan om statsråds medverkan i KU:s granskning.
            I den delen hänvisar jag dock till min kollega Maria Abrahamssons
            anförande.
          </note>
          <note>
            Som framgår av den redovisning jag nu har gjort har KU gjort
            en noggrann genomgång av ett antal viktiga delar av regeringsarbetet
            med det grundläggande syftet att göra regeringsarbetet bättre.
            Därigenom håller KU arvet från 1809 levande ännu efter två århundraden.
          </note>
          <note>
            Med detta, herr talman, yrkar jag på godkännande av utskottets
            anmälan .
          </note>
          <note>
            (Applåder)
          </note>
          <note type="speaker">
            Anf. 101 BJÖRN VON SYDOW (S):
          </note>
          <note>
            Herr talman! Jag ska uppehålla mig vid tre ärenden i betänkandet.
            De gäller statsråds medverkan i konstitutionsutskottets granskning
            av statsrådens tjänsteutövning.
          </note>
          <note>
            Här har praxis varit positiv under årtionden – alla tjänstgörande
            stats ­ råd och tidigare statsråd har med något undantag ställt
            upp när konstitu ­ tionsutskottet har önskat genomföra en utfrågning.
          </note>
          <note>
            Förra näringsministern Maud Olofssons agerande är ett undantag,
            ett negativt undantag – mycket negativt, till och med. Det är
            viktigt att det undantaget icke blir praxis. Därför var det viktigt
            att konstitutionsutskottet lät tillsätta en utredning för granskning.
            Hur kan man förhindra att förra statsrådet Olofssons agerande
            så att säga tas till intäkt för att riksdagen genom konstitutionsutskottet
            inte har haft någon erinran och därmed gjort en ändring som skulle
            kunna bli praxis?
          </note>
          <note>
            Vi tror att utredningens lösning, ett skriftligt åtagande till
            statsminis ­ tern, ska vara en tillräcklig markering både för
            individen och för alla statsråd eller tidigare statsråd som funderar
            på att inte komma till KU. Det går att genomföra en lagstiftning,
            men vi tror att det är den här markeringen som är det centrala.
            Det blir ingen praxis av vad förra statsrådet Olofsson gjorde
            när hon inte ville komma till KU och svara på frågor om sitt ansvar
            för den så kallade Nuonaffären.
          </note>
          <note>
            Vi förväntar oss också att alla statsråd och före detta statsråd
            kommer, och vi förväntar oss att alla statsråd som utses från
            och med att vårt betänkande är klart också gör en skriftlig förklaring
            av detta till statsministern som det ska vara möjligt för konstitutionsutskottet
            att ta del av i sitt granskningsarbete.
          </note>
          <note>
            Herr talman! Nationella samordnare inom olika politikområden
            är en intressant utveckling. Den förstärker sannolikt regeringsmaktens
            möjligheter att styra riket horisontellt, på den statliga sidan,
            och vertikalt, genom hela den offentliga sidan. Vi riktar ingen
            principiell kritik mot denna funk ­ tion eller denna innovation.
            Det ligger inom regeringens befogenheter att styra riket, men
            som vår ordförande nyss påpekade bör det ske vissa skärpningar
            av praxis när det gäller hur en nationell samordnare utses, hanterar
            tryckfrihetsförordningen och offentlighetsprincipen samt hur en
            samordnare agerar utåt – då bör man vara egen myndighet.
          </note>
          <note>
            Det är också viktigt att vi får en enhetlig årlig redovisning
            i till exempel kommittéberättelser och kommittéregistret när det
            gäller de nationella samordnarna. Detta är viktigt för alla statsråd
            att begrunda. För egen del tror jag att särskilt expeditionscheferna
            i Regeringskansliet och förvaltningsavdelningen, som ju lyder
            direkt under statsministern, har anledning att påminna kollegorna
            i de olika departementen om vad som bör gälla när man utser en
            nationell samordnare inom olika politikområden.
          </note>
          <note>
            Jag vill avrunda denna del med att säga att vi inte riktar någon
            principiell kritik mot denna ganska nya funktion. Vi ser den som
            konstitutionellt möjlig, och den kan säkert förstärka regeringens
            möjligheter att styra riket.
          </note>
          <note>
            Herr talman! Utrikesnämnden sammanträder under ledning av statschefen.
            Den kallas formellt av utrikesministern och UD men är väl i realiteten
            i hög grad statsministerns styrfråga.
          </note>
          <note>
            Vi har granskat och funnit att det har skett en övergång från
            att ofta behandla enskilda ärenden till att mer handla om ämnen.
            Vi tycker att det är en rimlig utveckling. Man kan kanske inte
            säga att hela frågan har disku ­ terats i själva Utrikesnämnden,
            men måhända har det funnits diskussioner om processen mellan utrikesministern
            och de olika partiernas utrikespoli ­ tiska talesmän.
          </note>
          <note>
            Processerna inom Europeiska unionen förklarar till en del varför
            Utrikesnämnden numera kanske har färre ärenden men ändå förtjänar
            att samlas för att diskutera bredare ämnen. Strategiska diskussioner
            om den internationella politiken och svensk politik i det ljuset
            bör kunna ske inom de formella sekretessramar som Utrikesnämnden
            ger.
          </note>
          <note>
            Vi vill i betänkandet understryka att information till partiledare
            i princip inte kan ersätta samråd i Utrikesnämnden, och vi understryker
            också att överläggningar i förväg, innan regeringen fattar beslut,
            är det korrekta, inte att orientera Utrikesnämnden i efterhand,
            om det inte finns ett särskilt trängande behov som motiverar den
            tågordningen.
          </note>
          <note>
            Herr talman! Årets granskning är som jag ser det betydelsefull
            på många punkter. Kanske är de här punkterna av särskilt intresse
            och särskild betydelse. Jag är glad över att vi här har kunnat
            skiljas från ärendet i allt väsentligt i enighet. Jag yrkar på
            godkännande av konstitutionsutskottets anmälan.
          </note>
          <note>
            (Applåder)
          </note>
          <note type="speaker">
            Anf. 102 FREDRIK ERIKSSON (SD):
          </note>
          <note>
            Herr talman! Jag tänker inte uppta din eller någon annans tid
            med att stå och redogöra ingående för varje enskilt ärende som
            vi har haft att granska inom ramen för KU:s betänkande 10. Det
            har andra redan gjort så föredömligt före mig, och det går dessutom
            att läsa sig till. I stället kommer jag att göra små nedslag här
            och där i ärendena allteftersom vi springer på något anmärkningsvärt
            där vi i Sverigedemokraterna kan ha en något annorlunda uppfattning
            i förhållande till övriga partier i utskottet, eller om det är
            något annat som är värt att fästa uppmärksamhet på.
          </note>
          <note>
            I det första ärendet, Regeringens sammansättning och organisation,
            kan vi till exempel konstatera att antalet regeringsanställda
            här i Stockholm – alltså inte på utlandsmyndigheter och så vidare
            – har ökat från 1 700–1 800 till nästan exakt 3 000 under de senaste
            25 åren. Sätter vi det i relation till vad som framgår i nästa
            ärende, Regeringsprotokollen, ser vi samtidigt att antalet avgjorda
            regeringsärenden under samma period har sjunkit från ca 20 000
            till lite drygt 5 000 per år. Man skulle sålunda, om än kanske
            lite elakt och slarvigt, kunna slå fast att dagens regering avgör
            ungefär en fjärdedel så många ärenden som man gjorde för 25 år
            sedan, trots att man har nästan dubbelt så många anställda.
          </note>
          <note>
            Lite tragikomiskt blir det när man noterar att den största ärendegrupp
            som regeringen beslutar om är just anställningsärenden. Det är
            nästan så att man kan fråga sig vad man gör borta i Rosenbad mer
            än att anställa fler människor. Men det blir jag väl kanske varse
            efter nästa val, som ju ska hållas senast 2018. Om inte annat
            kan det vara värt att ha detta förhållande i åtanke när det är
            dags för nästa års budgetförhandlingar och vi ska kom ­ ma överens
            om hur mycket pengar som ska anslås till Regeringskansliet.
          </note>
          <note>
            I ärende 3, Vissa förvaltningsärenden, har varken vi eller någon
            annan, verkar det som, något att tillägga. Men när vi sedan kommer
            till ärende 4, Statsråds skyldighet att medverka i konstitutionsutskottets
            granskning, har vi å andra sidan desto mer att anföra. Låt mig
            dock bygga upp spänningen lite genom att återkomma till detta
            om en liten stund och beta av övriga ärenden först.
          </note>
          <note>
            I ärende 5, Konsulärt stöd till frihetsberövade personer utomlands,
            var det väl nästan för väl att det hade inträffat någon lite oförutsedd
            händelse i alla fall, så att vi hade någonting att fråga om och
            skriva i vårt ställningstagande.
          </note>
          <note>
            Ärende 6, Samordnare inom olika politikområden, föranledde dock
            ett betydligt mer omfattande material. Här måste jag säga att
            utskottets kansli har gjort ett hästjobb, dels med att leka detektiv
            för att försöka ta reda på och hitta allsköns samordnare som olika
            regeringar har tillsatt men inte alltid fört så noga bok över,
            dels för att belysa och försöka bena ut alla oklarheter när det
            gäller benämningar på samordnarna, deras uppdrag och organisationsform
            med mera.
          </note>
          <note>
            På ett område förefaller emellertid såväl kansliet som utskottet
            i övrigt ha gått bet, trots idoga och upprepade påstötningar från
            undertecknad. Problemet handlar om visst ansvarsutkrävande av
            regeringen för det arbete som samordnaren bedriver på regeringens
            uppdrag. Ifall regeringen, eller ännu värre ett enskilt statsråd,
            går in och petar alltför mycket i en myndighets angelägenheter
            kan dessa KU-anmälas eller ställas inför ett misstroendevotum.
            Riksdagen äger alltså denna kontrollmakt.
          </note>
          <note>
            Men vad händer om detta oskick i stället läggs ut på en av regeringen
            tillsatt så kallad pådrivande samordnare, så att denne i princip
            går in och gör samma sak för att förverkliga regeringens ambitioner?
            Det blir ministerstyre by proxy, så att säga. Då kan förstås berörd
            myndighet bli upprörd på samordnaren, men då en samordnande tjänsteman
            inte kan KU-anmälas eller röstas bort i riksdagen övergår helt
            plötsligt ansvarsutkrävandet till regeringen, som alltså var den
            som egentligen ville få den aktuella åtgärden utförd.
          </note>
          <note>
            Här uppstår alltså en solklar intressekonflikt och ett osäkert
            rättsläge, där ansvarig minister kan säga att han eller hon inte
            har varit med och gett några direktiv eller liknande till den
            drabbade myndigheten, samtidigt som den aktuelle samordnaren inte
            kan ställas till svars i riksdagen och kanske till och med redan
            har avrapporterat sitt uppdrag och gått vidare till nya utmaningar.
            Det enda riksdagen torde kunna göra då är att, förmodligen med
            klen framgång, höra regeringen om dess styrning av samordnaren
            men inte om nästa led, alltså samordnarens styrning av den aktuella
            myndigheten på mer eller mindre uttalad delegation från regeringen.
          </note>
          <note>
            Risken förefaller ganska stor för att regeringen och dess företrädare
            svär sig fria från detaljerna i samordnarens självständiga utförande
            av uppdraget, inte minst om denne i sin tur har varit organiserad
            som en egen och numera kanske avvecklad myndighet, samtidigt som
            resultatet för den aktuella förvaltningen i slutändan blev i princip
            detsamma som om ministern själv hade gått in och försökt styra
            med hela handen.
          </note>
          <note>
            Kalla det söndra eller härska, katten på råttan och råttan på
            repet eller vad man vill, herr talman, kontentan är densamma,
            nämligen att ju fler aktörer och led man delar upp ett ansvar
            på, desto svårare blir det att utkräva detsamma.
          </note>
          <note>
            Vad som är lite extra tråkigt här är att vi i årets vårgranskning
            alltså har ett ärende som handlar om exakt just detta. Då kan
            man tycka att det hade varit ett alldeles utmärkt tillfälle att
            en gång för alla reda ut ansvarskedjan när man ändå gjorde en
            så grundlig översyn och genomgång i den höstgranskning som förevarit.
            Så blev alltså inte fallet, och jag får bara hoppas att det aktuella
            granskningsärendet i vår svarar på frågan och ger någon form av
            prejudicerande vägledning i stället.
          </note>
          <note>
            Sedan hade jag tänkt tala lite om ärende 7, som på förekommen
            anledning handlar just om behovet av tydlighet i styrning och
            gränsdragning mellan regeringen och olika myndigheter samt inom
            dessa, liksom ärende 8, vilket särskilt framhåller behovet av
            utvärdering och uppföljning när man inför nya rutiner, och 9 om
            den intressanta utvecklingen inom Utrikesnämnden. Men jag inser
            att det inte kommer att hinnas med ifall jag ska kunna hålla mitt
            löfte att återkomma till paradnumret om statsråds skyldighet att
            medverka i konstitutionsutskottets granskning. Så nu går vi pang
            på rödbetan.
          </note>
          <note>
            Det är ingen hemlighet direkt att bakgrunden till detta ärende
            är sprunget ur förra näringsministern och tillika vice statsministern
            Maud Olofssons ovilja att komma till KU och förklara turerna bakom
            den fullständigt havererade Nuonskandalen.
          </note>
          <note>
            Tro mig, herr talman, jag hade inte heller tyckt det var kul
            att behöva komma och svara på frågor efter ett sådant klavertramp.
            Men något så viktigt som utövandet av riksdagens kontrollmakt
            kan väl ändå inte få vara avhängigt godtyckliga uppfattningar
            om vad som är kul eller inte, speciellt inte när det kommer till
            företrädare för sittande eller tidigare regeringar?
          </note>
          <note>
            Visst, alla kan begå misstag, vissa alltså ända upp till 53 000
            miljoner sådana. Med det är inte alla som har ungefär 120 000
            kronor i månaden för att ta ansvar för sitt jobb. Och det är långt
            ifrån alla som blir erbjudna ett sådant jobb med en sådan lön
            utan att besitta erforderlig kompetens för att utföra det på ett
            kvalificerat sätt, vilket uppenbarligen inte var fallet här.
          </note>
          <note>
            Uppdraget som statsråd är ingenting som man bör vare sig få eller
            ta för lång och trogen tjänst, utan om man accepterar att ta emot
            detta ansvar, med tillhörande ytterst väl tilltagna ersättning,
            ska det vara för att man besitter sådan kompetens på området att
            man också är beredd att påta sig ett visst ansvar, eller risk
            om ni hellre vill, för resultatet.
          </note>
          <note>
            Anledningen till att vi har valt att inte helt sonika reservera
            oss mot utskottsmajoritetens ställningstagande och den bakomliggande
            utredningens slutsatser och förslag är emellertid följande: Så
            länge rådande rättsläge i alla praktiska avseenden innebär att
            den yttersta konsekvensen för ett före detta statsråd som granskas
            av KU i värsta fall kan bli kritik i lindrigare eller svårare
            form vore det inte proportionerligt om underlåtenhet att hörsamma
            de förväntade formkraven riskerade att föranleda allvarligare
            sank ­ tioner än själva granskningsresultatet i sig.
          </note>
          <note>
            Just så råkade faktiskt bli fallet med Maud Olofsson, vars styrelsepost
            i LKAB uttryckligen undanhölls för att hon vägrade att dyka upp
            i KU, inte för att hon genom oskickligt ämbetsutövande bidrog
            till att de svenska skattebetalarna fick se 53 miljarder kronor
            gå upp i rök.
          </note>
          <note>
            Men tänk om hon aldrig hade sök t den posten till att börja med.
            Eller tänk om det hade varit en annan person som hade gjort något
            annat uppenbart klantigt. Eller tänk om det hade varit en annan
            regering som kanske hade större överseende eller ett godare öga
            till personen i fråga. Då hade straffet blivit något annat eller
            kanske till och med uteblivit helt.
          </note>
          <note>
            Sålunda framstår även samhällets sanktioner som tämligen godtyckliga
            och rättsosäkra. Detta är inte bra, herr talman, utan snarare
            fullständigt oacceptabelt.
          </note>
          <note>
            Hur har då sittande statsminister velat komma till rätta med
            detta, vilket också har blivit den lösning som aktuell utredare
            och sedermera utskottet har ställt sig bakom? Jo, det ska sitta
            en lapp i pärmen man får när man börjar som minister, där det
            står att man minsann förväntas komma om KU kallar även efter det
            att man har slutat.
          </note>
          <note>
            För tillfället förefaller det inte ens som att detta papper behöver
            signeras eller på något annat sätt kvitteras så att det kan göras
            sannolikt att berörda personer har tagit del av innehållet över
            huvud taget.
          </note>
          <note>
            Men visst, dessa tuffa krav, som de ju har framställts som i
            debatten, kan förstås låta som ett steg i rätt riktning i alla
            fall. Men så länge denna hemsnickrade och intet förpliktande lapp
            inte inrymmer eller åtföljs av några som helst sanktionsmöjligheter
            synes det mig tyvärr som att den i realiteten lika gärna kan ha
            skrivits på sådant toalettpapper som jag nu ställer på bordet.
          </note>
          <note>
            ( FÖRSTE VICE TALMANNEN: Ledamoten får plocka ned det igen, för
            vi har inte föremål förutom …)
          </note>
          <note>
            Då gör jag så, herr talman.
          </note>
          <note>
            Hur kan och borde vi då göra i stället? Inom Sverigedemokraterna
            pågår för närvarande ett övergripande arbete med att se över hur
            KU:s granskning och kontrollmakt kan reformeras och stärkas så
            att riksdagen äger hela processen och så att ansvaret för berörda,
            även före detta, beslutsfattare tydliggörs och skärps avsevärt.
          </note>
          <note>
            KU har redan i dag möjlighet att väcka åtal i domstol mot såväl
            sittande som avgångna statsråd som misstänks ha gjort sig skyldiga
            till vissa allvarliga brott och grova åsidosättanden i tjänsteplikten.
            Dock får väl katalogen över vilka brott som kan föranleda en sådan
            rättslig prövning anses vara ganska tunn i dagsläget, och något
            sådant åtal har heller aldrig väckts i modern tid.
          </note>
          <note>
            En utvidgning av denna möjlighet skulle kunna vara en framkomlig
            väg, genom att till exempel utöka brottskatalogen till att även
            omfatta uppenbar oskicklighet i ämbetsutövningen. Fast det är
            klart, en så modest och högst rimlig åtgärd vore väl förödande
            för nu sittande regering, om inte annat.
          </note>
          <note>
            Men med en påtaglig risk för kännbara konsekvenser skulle nog
            i alla fall hela frågan om närvaro reglera sig själv, då den granskade
            förmodligen skulle ta varje tillfälle som ges att förklara och
            försvara sitt agerande. Men även om så inte skulle bli fallet
            torde en närmare koppling mellan KU och domstolsväsendet, där
            fler rättsliga verktyg står till KU:s förfogande, kunna medföra
            att betydligt hårdare krav kan ställas på såväl närvaro som att
            den som kommer inte bara förväntas tala sanning utan även stå
            en juridisk risk ifall man väljer att inte göra så.
          </note>
          <note>
            En av de främsta invändningarna mot att förelägga någon vid vite
            att inställa sig har varit tveksamheter kring eventuella möjligheter
            till rättslig prövning av föreläggande och utkrävande av detsamma.
            Detta argument får knappast anses hållbart om en domstol är inkopplad
            eller åtminstone utsedd och tillgänglig redan från början. Man
            skulle till och med kunna tänka sig en ordning där det är domstolen
            som hanterar allt som har med vitet att göra på ansökan av KU.
          </note>
          <note>
            När det sedan kommer till något så självklart som att den som
            kallas till KU inte ska fara med osanning har det anförts att
            detta och eventuella tillhörande ceremoniella riter som att avlägga
            ed och så vidare riskerar att ändra utskottets karaktär och uppehålla
            det vid juridiska aspekter som inte nödvändigtvis ligger på utskottets
            ledamöter att bedöma.
          </note>
          <note>
            Men strunta i det då! Låt i stället ordföranden helt enkelt upplysa
            om att sanningsplikt föreligger, och så får väl frågan om eventuell
            mened eller dylikt vid behov väckas och prövas i för ändamålet
            utsedd domstol, där ju KU likt i dag kan företrädas av JO.
          </note>
          <note>
            I sak torde det inte vara konstigare eller mer komplicerat med
            sanningsplikt än att ett utskott likaväl kan belägga någon med
            tystnadsplikt, varvid denna någon då får vara beredd att ta konsekvenserna
            ifall misstanke uppstår om att ålagd plikt skulle ha åsidosatts.
            Detta är och kan alltså vara något som görs utan att det aktuella
            utskottet för den delen antar en mer domstolsliknande karaktär
            eller att ledamöterna måste utgöras uteslutande av jurister.
          </note>
          <note>
            Avslutningsvis vill jag nämna att ytterligare en positiv effekt
            av att skärpa upp de möjliga konsekvenserna av en KU-anmälan skulle
            kunna bli att den utveckling som vissa tycker sig se, nämligen
            att riksdagsledamöterna successivt har börjat ändra inställning
            till hur man använder sig av KU-anmälningar, kan vändas.
          </note>
          <note>
            Så länge en prick bara ser illa ut för ministern och regeringen,
            utan någon egentlig risk för åtal eller dylikt, behöver man som
            anmälare inte känna att man tar på sig ett så stort ansvar för
            de eventuella följderna av sin anmälan. Men om det verkligen låg
            en betydande risk i vågskålarna för den som anmäls skulle också
            ansvaret för den som anmäler bli mer påtagligt.
          </note>
          <note>
            Då skulle det också bli lättare för oss att bemöta dem som vill
            göra gällande att KU i dag används för att försöka plocka billiga
            politiska poänger genom att lite lättvindigt slänga in mer eller
            mindre uppenbara okynnesanmälningar på vinst och förlust.
          </note>
          <note>
            Jag tackar för ordet, herr talman, och ber så mycket om ursäkt
            för tidsöverskridandet.
          </note>
          <note>
            I detta anförande instämde Jonas Millard (SD).
          </note>
          <note>
            ( FÖRSTE VICE TALMANNEN: Ledamoten hade anmält att han skulle
            prata i 8 minuter och har pratat i princip i 14 minuter.)
          </note>
          <note type="speaker">
            Anf. 103 ANDREAS NORLÉN (M) replik:
          </note>
          <note>
            Herr talman! Jag vill kommentera två aspekter av Fredrik Erikssons
            anförande. Den ena är hans beskrivning av det så kallade Nuonärendet,
            och den andra är hans syn på KU:s funktion och eventuella reformbehov.
          </note>
          <note>
            Nuonaffären var en fråga som granskades av KU förra mandatperio
            ­ den, innan Fredrik Eriksson satt i riksdagen. Jag kan därför
            upplysa Fredrik Eriksson om att den inte handlade om det som han
            beskrev i talarstolen. Framför allt handlade inte KU:s slutsatser
            om det han var inne på.
          </note>
          <note>
            Det handlade om att Vattenfalls styrelse hade beslutat att förvärva
            det holländska energibolaget Nuon. Det visade sig så småningom
            att det var en dålig affär, för priset på gas, som var Nuons främsta
            produkt, föll, eftersom priset på kol föll, så att efterfrågan
            på gas sjönk. Det gjorde att Vattenfall så småningom såg sig nödsakat
            att skriva ned Nuons värde.
          </note>
          <note>
            Konstitutionsutskottet kritiserade inte – och prövade inte –
            affären i sak, för det är inte KU:s uppgift, utan det är en fråga
            för den allmänna politiska debatten. KU konstaterade att beredningen
            av ärendet i allt väsentligt hade följt de regler som finns, inklusive
            statsrådet Olofssons agerande. Det Maud Olofsson till slut fick
            kritik för handlade om huruvida hon hade stämt av affären med
            sina medarbetare, med Finansdepartementets budgetavdelning, vilket
            det finns föreskrifter om att man ska göra. Det var kärnan i den
            kritik som KU riktade.
          </note>
          <note>
            Den beskrivning i ganska högt tonläge som Fredrik Eriksson gjorde
            är alltså inte saklig eller korrekt i förhållande till vad KU
            faktiskt kom fram till .
          </note>
          <note>
            Jag ser att jag i min nästa replik får återkomma till frågan
            om KU ska bli mer av en domstol. Jag delar inte den uppfattningen.
            KU:s uppgift är att utkräva ett politiskt ansvar på juridisk grund,
            och det är något helt annat.
          </note>
          <note type="speaker">
            Anf. 104 FREDRIK ERIKSSON (SD) replik:
          </note>
          <note>
            Herr talman! Du ska, Andreas, få tillbaka ordet ganska snabbt.
            Om det nu är som du beskriver det, desto enklare för Maud Olofsson
            att komma och redogöra för detta i KU.
          </note>
          <note type="speaker">
            Anf. 105 ANDREAS NORLÉN (M) replik:
          </note>
          <note>
            Herr talman! Samtliga partier i KU beklagade att en utfrågning
            av Maud Olofsson inte kunde äga rum. Vi menade alla att det hade
            varit värdefullt.
          </note>
          <note>
            När det gäller KU:s roll tycker jag att Fredrik Erikssons ganska
            popu ­ listiska tonläge och beskrivning av att det behövs hårdare
            tag mot statsråden inte alls stämmer överens med den tradition
            vi har i Sverige av hur vi nalkar oss konstitutionellt centrala
            frågor. Om man ska göra förändringar i grundlagen, som detta handlar
            om, måste man se att det föreligger ett stort samhällsproblem,
            ett stort problem som behöver åtgärdas.
          </note>
          <note>
            Om man tar frågan ”Brukar före detta statsråd komma till KU,
            eller brukar de inte göra det?” är svaret: Ja, det brukar de.
            KU har genom årtion ­ dena haft en stor mängd utfrågningar med
            nuvarande och tidigare statsråd, och exemplet Maud Olofsson är
            ett av två under hela denna långa tid på när före detta statsråd
            har valt att inte komma till KU. Jag vill alltså påstå att det
            inte är något stort samhällsproblem utan att statsråd och före
            detta statsråd medverkar i KU:s granskning, eftersom det är en
            förutsättning för att man ska åtnjuta allmänhetens förtroende.
          </note>
          <note>
            Vad är då KU:s roll? Det är politiskt ansvarsutkrävande på rättslig
            grund. KU:s arbete handlar inte om att utkräva ett straffrättsligt
            ansvar. Om Fredrik Eriksson menar att KU ska börja utdöma böter
            och fängelse eller ha den typen av skarpa sanktioner, då är det
            något helt annat.
          </note>
          <note>
            I vågskålen, när man får kritik av KU, ligger ytterst kammarens
            förtroende för ett enskilt statsråd. Det förtroendet kan prövas
            i en förtroendeomröstning om ett antal av kammarens ledamöter
            så kräver. Det är det som ligger i vågskålen. Det långsiktiga
            förtroendet för en regering, för dess medlemmar och ytterst för
            dess förmåga att styra Sverige är vad som ligger i vågskålen –
            och så ska det vara. Vi har domstolar som prövar straffrättsligt
            ansvar. Vi har KU som prövar politiskt ansvar på juridisk grund
            och politiskt förtroende. Så bör det förbli.
          </note>
          <note type="speaker">
            Anf. 106 FREDRIK ERIKSSON (SD) replik:
          </note>
          <note>
            Herr talman! Jag får väl inleda med att säga att jag till stora
            delar och i praktiken håller med ordförande Andreas Norlén. Detta
            är inte ett jättestort problem i den praktiska tillämpningen.
            Problemet finns i den principiella grunden. Vem är det som äger
            processen? På vems diskretion ska detta drivas?
          </note>
          <note>
            Beträffande detta att KU skulle anta mer domstolsliknande form:
            Det var precis det jag ville argumentera mot, när jag visade att
            KU inte behöver ändra sin sammansättning och karaktär på något
            sätt. Det är ju det vi har domstolsväsendet till. Vad som efterfrågades
            var att det fanns fler juridiska verktyg, och det handlar egentligen
            inte om fler verktyg utan om att använda de juridiska verktyg
            som redan står till KU:s förfogande i något större omfattning.
          </note>
          <note>
            Pratar vi om att upprätthålla allmänhetens förtroende för statsapparaten
            – jag kan inte tala för alla men för egen del – utgår jag från
            att den någorlunda allmänna rättsuppfattningen är: Kallar KU ska
            man komma, och kommer man till KU ska man tala sanning. Det är
            egentligen inte svårare än så, som jag ser det.
          </note>
          <note type="speaker">
            Anf. 107 AGNETA BÖRJESSON (MP):
          </note>
          <note>
            Herr talman! KU gör årligen två granskningar. Den mer kända handlar
            om granskningen av regeringen och enskilda ministrar. Den kommer
            att debatteras om några månader. Sedan har vi KU 10, som vi debatterar
            just nu. Det är den något mindre offentliga höstgranskningen eller
            den administrativa granskningen. Vi brukar där titta på sådant
            som diarieföring och hur många politiska tjänstemän det finns.
            Utnämningsmakten har vi tittat på den här gången. Där får regeringen
            beröm både för att man har följt de principer som gäller och för
            att andelen kvinnor som har utnämnts har ökat.
          </note>
          <note>
            I denna höstgranskning har det också varit några mer omfattande
            djupdykningar, vilket har lett till att vi nu debatterar denna
            höstgranskning så långt fram i februari.
          </note>
          <note>
            Den första djupdykningen, som har varit uppe i debatten ganska
            mycket, är kanske den mer politiska och heta av djupdykningarna.
            Den handlar om statsråds medverkan i konstitutionsutskottets granskning.
            Där har vi i KU bett en särskild utredare, Bertil Wennberg, att
            tillsammans med en parlamentarisk referensgrupp titta på möjligheterna
            att stärka kravet på deltagande när vi i KU granskar regeringen.
            Bakgrunden är förstås, vilket har varit uppe i debatten tidigare,
            det oerhörda som hände när förra näringsministern Maud Olofsson
            inte deltog i KU-granskningen om Nuon. Det var väldigt ovanligt
            i KU:s historia. Den enda gång som detta har inträffat tidigare
            var då en tidigare minister var mycket sjuk och därför inte kom.
          </note>
          <note>
            När detta hände startade en diskussion om hur rimligt det är
            att vägra komma och om detta skulle kunna skapa en ny form av
            normalläge där ministrar själva väljer om de ska komma och där
            tilltron till KU:s viktiga arbete som granskare av regeringen
            riskerade att urholkas.
          </note>
          <note>
            Utredningen tittade på möjligheten att lagstifta och möjligheten
            att ge vitesförelägganden men fann i bred enighet att de åtgärderna
            inte är förenliga med det svenska arbetssättet, den svenska traditionen
            och synen på att KU inte ska vara och agera som en jury i en domstol.
            Straffet ska vara name and shame – inte något annat.
          </note>
          <note>
            I stället tittade man på hur statsministern i nuvarande regering
            hade uttalat sig, att han hade klargjort för varje enskild minister
            att denna har ett ansvar för att delta i KU:s utfrågningar både
            under och efter sin ministertid. I det betänkande som nu ligger
            på bordet klargör vi i KU att vi från och med nu förväntar oss
            att varje statsminister ska begära in skriftliga åtaganden, och
            vi kommer framöver att följa upp de skriftliga åtagandena.
          </note>
          <note>
            Den andra djupdykningen handlar om de senaste regeringarnas samordnare.
            Det är uppenbart att samordnarfunktionen har blivit ett bra redskap
            för regeringar i frågor som kräver ett särskilt fokus. Men det
            är viktigt – vilket vi pekar på – att tydliggöra vilken roll och
            vilket mandat som samordnarna har. När enskilda statsråd fattar
            beslut om samordnaruppdraget i stället för att regeringen gör
            det som kollektiv blir mandatet för samordnaren inte lika tydligt.
          </note>
          <note>
            Det är inte heller alltid enkelt att se om det är en utredning
            eller någon annan form av pådrivare som regeringen har tillsatt.
            Här finns det med andra ord behov av att inom Regeringskansliet
            se över detta och göra en viss form av uppstramning.
          </note>
          <note>
            KU har också, som tidigare, tittat på myndigheter under Försvarsdepar
            ­ tementet . Återigen har vi konstaterat att man från regeringens
            sida behöver bli tydligare med rågången mellan informella och
            formella kontakter och med dokumentation av myndighetsdialog häremellan.
          </note>
          <note>
            Herr talman! KU har också granskat hur regeringens information
            till Utrikesnämnden har skett. Vi har tittat på den senaste 25-årsperioden.
            Utrikesnämnden har möjlighet att besluta om absolut sekretess.
            Därför finns det här en särskild möjlighet för regeringen att
            informera alla partier om viktiga saker som man kanske inte kan
            göra i andra forum. Det är ganska uppenbart att den här informationen
            från regeringen har förändrats genom åren. Den har blivit mer
            inriktad på ämnen. Man kan också se mycket tydligt att när Sverige
            gick med i EU gick också en del av denna information direkt till
            EU-nämnden i stället.
          </note>
          <note>
            Herr talman! Det har varit mycket intressant att följa denna
            höstgranskning. Kansliet har gjort ett fantastiskt arbete.
          </note>
          <note>
            Jag yrkar att höstgranskningen läggs till handlingarna.
          </note>
          <note>
            (Applåder)
          </note>
          <note type="speaker">
            Anf. 108 PER-INGVAR JOHNSSON (C):
          </note>
          <note>
            Herr talman! Konstitutionsutskottets så kallade höstgranskning
            av regeringen omfattar totalt nio olika granskningar som redovisas
            i ett betänkande på drygt 140 sidor. Jag vill här lyfta fram två
            av dessa granskningar.
          </note>
          <note>
            En intressant granskning avser regeringens information till och
            överläggningar med Utrikesnämnden. Konstitutionsutskottet har
            som en del av denna granskning kallat till sig kabinettssekreterare
            Annika Söder och den tidigare kabinettssekreteraren Frank Belfrage.
          </note>
          <note>
            Det var ganska naturligt att efter vårgranskningen förra året,
            då vi i KU granskade hur regeringen Löfven hade skött samrådet
            med Utrikesnämnden i fråga om erkännandet av Palestina som stat,
            nu granska hur regeringarna under en längre tid skött sin samrådsskyldighet.
            Det är en granskning som omfattar 25 år.
          </note>
          <note>
            Vi har noterat att antalet sammanträden i Utrikesnämnden minskade
            efter EU-inträdet. Det har samband med att regeringen nu i stället
            har regelbundna samråd med riksdagens EU-nämnd.
          </note>
          <note>
            Konstitutionsutskottet framhåller i sammanfattningen av granskningen
            vikten av att strategiska diskussioner om viktiga utrikespolitiska
            frågor och händelser samt säkerhetspolitiska frågor äger rum på
            en konstitutio ­ nellt och politiskt sett hög nivå. Vi pekar på
            Utrikesnämndens sammansätt ­ ning, på dess krav på varsamhet med
            informationen och möjligheten att besluta om absolut sekretess
            för det som behandlas där. Detta ger särskilt goda möjligheter
            för information och överläggningar i känsliga ärenden i Utrikesnämnden.
          </note>
          <note>
            KU framhåller betydelsen av att regeringen har överläggningar
            med Utrikesnämnden i god tid innan beslut tas.
          </note>
          <note>
            Herr talman! En annan del i höstgranskningen har varit att ta
            reda på om statsminister Löfven inhämtat försäkringar från sina
            statsråd om att de kommer att ställa upp i KU för utfrågningar,
            även efter att de har avgått som statsråd. Frågan om hur man ska
            kunna försäkra sig om att statsråden ska komma till KU har belysts
            i en utredning av KU:s tidigare kanslichef Bertil Wennberg. Utredningen
            beslutades i maj 2014 och avlämnade sina förslag i oktober 2015.
            Slutsatsen i utredningen var att statsministern i samband med
            regeringsbildningen bör kräva en skriftlig försäkran från si ­
            na statsråd om att medverka i KU:s granskning även efter att de
            har avgått.
          </note>
          <note>
            I en artikel i Expressen i samband med regeringsbildningen i
            oktober 2014 uppgavs att Löfven skulle komma att kräva en skriftlig
            försäkran från sina statsråd om att de ska komma till KU:s utfrågningar.
            Vi från KU som ingick i en referensgrupp till Bertil Wennbergs
            utredning hade nog tron att Löfven hade begärt in sådana skriftliga
            försäkringar från sina statsråd som Expressen har skrivit om,
            även om det inte var Löfven själv som hade uttalat sig om detta
            i Expressen.
          </note>
          <note>
            När konstitutionsutskottet under hösten 2015 ställde frågor till
            Regeringskansliet om dessa försäkringar från statsråden var det
            först vid utskottets tredje begäran att få del av försäkringarna
            som det framkom att det inte fanns några skriftliga försäkringar
            från statsråden i Löfvens regering. Enligt vad som framkom i det
            tredje svaret ska statsråden muntligen ha lovat att komma till
            KU. Jag var förvånad över detta, och det var säkert även flera
            andra i KU.
          </note>
          <note>
            Konstitutionsutskottets ställningstagande i detta ärende är att
            vi delar slutsatserna i utredningen, alltså att statsministern
            bör ställa krav på att statsråden lämnar en skriftlig försäkran
            om sin framtida medverkan i KU:s granskning. Det uttalas i ställningstagandet
            att utskottet i sin granskning kommer att följa upp att statsministern
            har ställt dessa krav, alltså krav som inte ställdes vid den senaste
            regeringsbildningen 2014 och som hittills under regeringstiden
            inte har ställts på statsråden av statsministern.
          </note>
          <note>
            När det gäller Fredrik Erikssons synpunkter på Maud Olofssons
            kompetens – det är en del i detta som ligger som bakgrund till
            denna utredning – förstår jag att han talar om något som han inte
            har satt sig in i. Jag beklagar det.
          </note>
          <note>
            Sedan Vattenfall tagit beslut om att köpa Nuon begärde Maud Olofsson
            att köpet först skulle granskas av experter på värdering av företag.
            Därför kopplades en av USA:s största banker in för att bedöma
            om det var ett korrekt pris som Vattenfall var berett att köpa
            företaget för. Bankens besked – alltså en av världens största
            konsulter och banker – var att budet från Vattenfall låg på en
            rimlig nivå.
          </note>
          <note>
            Jag kan tycka att det är mycket begärt att ett statsråd vid en
            värdering av ett företag ska ha större kunskaper än en av världens
            främsta banker, ett av världens främsta konsultföretag.
          </note>
          <note>
            Maud Olofsson fick också just i denna del, när det gäller värderingen,
            beröm för det sätt som hon hade genomfört denna del av sitt statsrådsarbete.
            Hon fick alltså beröm för att hon såg till att denna granskning
            genomfördes och att värderingen skedde på detta sätt.
          </note>
          <note>
            Herr talman! Jag yrkar att detta ärende läggs till handlingarna.
          </note>
          <note>
            (Applåder)
          </note>
          <note type="speaker">
            Anf. 109 MIA SYDOW MÖLLEBY (V):
          </note>
          <note>
            Herr talman! Precis som flera andra tänker jag tala om några
            få ärenden. Det är ungefär samma ärenden som alla andra har talat
            om, det vill säga bland annat ministrars medverkan i KU:s granskning
            och specifikt före detta ministrars medverkan.
          </note>
          <note>
            Detta är ett ärende som har diskuterats mycket och som har fått
            mycket publicitet i förhållande till hur stort problemet egentligen
            är. Vi har alltså, som det sas tidigare här, haft en före detta
            minister som har vägrat att komma. Vi har också tidigare haft
            en före detta minister som var sjuk, och det är lite skillnad.
          </note>
          <note>
            Ett av de stora problemen som gjorde att det var viktigt att
            vi gick vidare och som även gjorde att den utredning flera här
            har talat om kom till stånd var ju att statsministern i det läget
            sa att det är upp till ministern själv att bedöma om man ska komma.
            Det var liksom tonen i statsministerns uttalande i samband med
            att Maud Olofsson inte ville komma till utskottet. Det var ett
            stort problem. Det hade varit mycket enklare om Reinfeldt hade
            sagt att före detta ministrar självklart ska gå till KU när de
            blir kallade.
          </note>
          <note>
            I och med att han inte gjorde det tycker jag att det var viktigt
            att KU såg till att det blev en utredning, och den har också kommit
            fram till bra slutsatser. Vårt konstaterande att det är viktigt
            att man talar om för den som tillträder som statsråd att statsråd
            ska gå till KU när KU kallar, och att det skrivs ned, tycker jag
            är bra. Det är alldeles tillräckligt i förhållande till problemets
            art och även i förhållande till hur vi brukar se på utfrågningar
            och information.
          </note>
          <note>
            Grundinställningen från i alla fall mig brukar vara: Man kommer
            när KU frågar, och man säger som det är. Det måste liksom vara
            vår utgångspunkt, annars blir det nästan omöjligt att göra arbetet
            på ett bra sätt – om vi skulle utgå från att allting som skickas
            är fejk eller att allt alla säger är fejk. Ingången är i stället
            att man kommer och att man svarar, och jag tycker att detta är
            ett alldeles lagom ställningstagande.
          </note>
          <note>
            Sedan vill jag, precis som flera andra har gjort, kommentera
            detta med samordnare, utredare, pådrivare, förhandlingsperson,
            förhandlingsman och så vidare. Det gäller alltså alla dessa personer
            som tillsätts i olika funk ­ tioner för att samordna. Ofta handlar
            det om att samordna, men det kan också vara andra uppgifter. Det
            har varit väldigt otydligt, och det har varit svårt för oss att
            få fram vad de här personerna har gjort. Det har tagits beslut
            om det på olika sätt, och det är över huvud taget väldigt råddigt.
          </note>
          <note>
            Det gör också att det är svårt att följa upp. När man inte vet
            vad olika personer som är anställda för att göra saker ska göra,
            vilken funktion de har och vem som har beställt vad blir det extremt
            svårt att följa upp. Precis som har nämnts har det också ibland
            varit statsråd som har ordnat med det hela, och därvid kan jag
            tycka att det faktiskt borde ha varit ett regeringsbeslut. Då
            blir det nämligen även en annan dignitet i det.
          </note>
          <note>
            De slutsatser vi har kommit fram till är alltså att det måste
            bli tydl igare så att detta går att se. Sammanställningen av vilka
            som har uppdragen och vad uppdragen innebär måste på något sätt
            vara rimlig och möjlig att följa. Kommittéberättelsen finns, men
            det finns även andra sätt att göra detta om det inte skulle vara
            myndigheter. Summan kan man väl säga är: Skärp upp detta så att
            det går att bevaka och titta på! Den exakta formen får dock regeringen
            återkomma med.
          </note>
          <note>
            Sedan gäller det styrningen av myndigheter inom Försvarsdepartementet.
            I flera granskningar har frågor om styrningen av olika myndigheter
            dykt upp. Det har också dykt upp frågor om det är något som har
            bestämts inom myndigheten eller om det är något Försvarsdepartementet
            har sagt. Det har inte alltid varit lätt att kolla upp det här
            och få klarhet i hur det faktiskt har gått till.
          </note>
          <note>
            Det är också så att regeringen och myndigheter verkar ha olika
            uppfattning om styrningen. Försvarsexportmyndigheten har i ett
            annat sammanhang sagt att den informella styrningen från Försvarsdepartementet
            är relativt omfattande och oförutsägbar, men regeringen ser inte
            på det på samma sätt. I stället uppfattar man att det är tydligt
            när det är informella möten, att de då ska vara av informationskaraktär
            och att styrningen inte ska ske informellt. Myndigheten har dock
            uppfattat det så, och det är ett problem i sig att man inte har
            samma syn på styrningen av myndigheten. Det är alltså viktigt
            att sådant görs på ett korrekt sätt.
          </note>
          <note>
            Sedan har vi detta med bristande dokumentation, och det är något
            jag tycker att vi återkommer till nästan jämt. Det är samma här;
            det är bristande dokumentation, och det gör förstås att granskningen
            försvåras. Det är liksom inte i ett fall det är så, utan det är
            ett stående problem. I det här fallet kan man ta exemplet med
            förteckningar över internationella överenskommelser, som inte
            alltid finns. Då kan man ju också fråga sig om de förteckningar
            som finns är fullständiga. När det inte funkar kan man – i alla
            fall jag – nämligen bli lite fundersam över om det är så att det
            faktiskt inte funkar på andra ställen.
          </note>
          <note>
            Det spelar ingen roll hur bra lagstiftning vi har om insyn och
            om att handlingar ska lämnas ut om handlingarna inte finns registrerade.
            Om det inte går att veta om en internationell överenskommelse
            finns kan man inte heller ha någon insyn. Det är alltså ett grundläggande
            problem. Vi lär väl få återkomma, för det händer mycket grejer
            och allting måste dokumenteras på ett bra sätt.
          </note>
          <note>
            Vi lägger detta till handlingarna.
          </note>
          <note>
            (Applåder)
          </note>
          <note type="speaker">
            Anf. 110 TUVE SKÅNBERG (KD):
          </note>
          <note>
            Herr talman! Jag är sist i kön, åtminstone när det gäller partierna.
            Det kommer repetition av nya vinklar, och då låter det lite grann
            som att det här ärendet skulle vara tråkigt. Det är det inte!
            Det är ett oerhört engagerande ämne, och alla de saker som har
            nämnts hittills i debatten var förstasidesstoff när det begav
            sig. Det är bara det att KU granskar detta på ett sakligt och
            korrekt sätt och inte på ett politiskt agiterande sätt. Det gör
            också att vi i allt väsentligt är helt eniga. Det är också ett
            väsentligt granskningsbetänkande, Granskning av statsrådens tjänsteutövning
            och regeringsärendenas handläggning , vi lägger på kammarens bord
            för den drygt tvåhundrade gången i ordningen.
          </note>
          <note>
            Som tidigare har nämnts, herr talman, vägrade den före detta
            näringsministern Maud Olofsson komma till konstitutionsutskottet
            och bli utfrågad om sin roll i Nuonaffären. Det var i mars 2014.
            Detta var oerhört dramatiskt när det begav sig, men nu har KU
            granskat det och sett hur vi kan få en bättre tingens ordning
            i framtiden. Frågan om statsråds och före detta statsråds medverkan
            i KU:s granskning har behandlats i den utredning vi hörde nämnas.
            En utredare med en parlamentarisk referensgrupp har på utskottets
            uppdrag utvärderat frågan och överlämnat en rapport till KU som
            utgör ett underlag i granskningen.
          </note>
          <note>
            Slutsatsen i utredningen är att det går att lagstifta om ett
            före detta statsråds skyldighet att medverka i KU:s granskning
            men att det, även om frågan är viktig, inte innebär att det bör
            göras. Utredningen utmynnade i stället i att förorda en ordning
            som innebär att tillträdande statsråd gör ett skriftligt åtagande
            att medverka i utskottets granskning också efter att de har lämnat
            sina uppdrag som statsråd. Det har KU ställt sig bakom.
          </note>
          <note>
            Nu förväntar sig utskottet att statsministern ställer sådana
            krav i samband med regeringsbildandet, eller senare så att det
            åtminstone blir gjort, och likaså att kravet och åtagandena görs
            skriftligt så att de kan följas upp på ett tillfredsställande
            sätt. KU kommer att i sin granskning löpande följa upp att detta
            blir gjort. I vilken utsträckning det inte redan hade getts sken
            av att det skulle ha varit gjort lämnar jag osagt.
          </note>
          <note>
            Givet att tydliga krav har ställts på statsråden och att dessa
            krav har gjorts offentliga bör den offentliga debatten och den
            negativa uppmärksamhet som en vägran att komma till KU skulle
            föra med sig vara en tillräcklig sanktion för att motverka en
            sådan vägran. Om det visar sig att en sådan ordning inte är tillräcklig
            har dock utskottet uttalat att en lagstiftning bör komma i fråga,
            men inte med mer våld än nöden kräver. Detta är någonting som
            skulle kunna ligga i en framtid men inte är för handen för ögonblicket.
          </note>
          <note>
            Den andra frågan jag vill tala om är en annan sak som var på
            förstasidorna, och det handlar om vad rollerna för olika samordnare
            hos regering ­ en egentligen är. Det har utskottet granskat, och
            den kartläggning som har gjorts av samordnare som tillsatts mellan
            september 2002 och juni 2015 visar att olika beteckningar används.
            Det talas om förhandlare, förhandlingsman, förhandlingsperson,
            kontaktperson, koordinator, nationell samordnare och samordnare
            – och ytterligare några som jag inte nämner här. Det finns en
            oklarhet, menar utskottet, när det gäller innebörden och användandet
            av dessa beteckningar. Regeringen bör överväga hur beteckningarna
            ska användas. Man skulle kunna säga att en viss begreppssanering
            hade varit bra.
          </note>
          <note>
            En fråga gäller om beslut om utredningsuppdrag och samordnare
            har skett i enlighet med den konstitutionella praxis som tillåter
            att Regeringskansliet och inte regeringen fattar beslut i vissa
            ärenden. Här deklarerar KU att beslut i ärenden som innebär ställningstaganden
            i frågor av politisk natur alltid bör fattas i regeringsbeslutets
            form.
          </note>
          <note>
            I flera fall har ett enskilt statsråd fattat beslut om samordningsuppdraget,
            och enligt KU kan det från konstitutionell synpunkt diskuteras
            om inte dessa borde ha fattats av regeringen i stället. I de fall
            en samordnare har ett tydligt utåtriktat och pådrivande uppdrag
            kan det enligt KU diskuteras om uppdraget bör utföras inom Regeringskansliets
            ram. Det är så långt KU har uttalat sig.
          </note>
          <note>
            Herr talman! För det tredje och sista: I regeringsformen föreskrivs
            att regeringen fortlöpande ska hålla Utrikesnämnden underrättad
            om utrikespolitiska förhållanden som kan få betydelse för riket
            och överlägga med nämnden om dessa så ofta som det behövs samt
            att regeringen i alla utrikesärenden av större vikt ska överlägga
            med nämnden före avgörandet. Under tiden 1990–2014 har såväl antalet
            sammanträden per år i Utrikesnämnden som en del av vad som behandlats
            där varierat. Det finns en viss tendens, säger utskottet, över
            tid som går i riktning mot att olika ärenden och olika ämnen,
            snarare än vissa situationer i sig, behandlas i Utrikesnämnden.
            Tidigare brukade Utrikesnämnden behandla en samlad instruk ­ tion
            för hela FN:s generalförsamlings kommande möte. Det görs inte
            längre.
          </note>
          <note>
            Utskottet har också iakttagit en viss minskning av antalet sammanträden
            i Utrikesnämnden de senaste 20 åren. En bidragande faktor kan
            vara Sveriges medlemskap i EU och det regelbundna samrådet mellan
            regeringen och riksdagens EU-nämnd.
          </note>
          <note>
            Vidare lämnar företrädare för regeringen regelbundet information
            i utrikesutskottet inför möten i rådet för utrikes frågor. Konstitutionsutskottet
            påminner om att Utrikesnämndens ställning och uppgifter är reglerade
            i regeringsformen och att de inte berörs av att en EU- ­ nämnd
            en gång inrättades, likaså att utskottens ställning och uppgifter
            finns i riksdagsordningen och att det inte heller i fråga om utskottens
            befogenheter skedde någon förändring genom att EU-nämnden inrättades.
            Det är viktigt att framhålla.
          </note>
          <note>
            Det är angeläget att bland annat strategiska diskussioner om
            viktiga utrikespolitiska frågor och händelser, liksom säkerhetspolitiska
            frågor, äger rum på en konstitutionellt och politiskt sett hög
            nivå. Utskottet pekar på Utrikesnämndens sammansättning och den
            förtrolighet som följer av kravet på varsamhet som ledamöter och
            andra som är knutna till nämnden ska visa i fråga om meddelanden
            till andra om vad han eller hon fått känne ­ dom om i denna egenskap
            liksom möjligheten att besluta om absolut sekre ­ tess. Protokollföringen
            i Utrikesnämnden innebär en dokumentation som möjliggör att uppföljning
            och granskning ska ske och sker. Information till partiledare
            kan inte ersätta samråd med Utrikesnämnden.
          </note>
          <note>
            Därmed, herr talman, avslutar jag mitt anförande med att säga
            att mycket annat väsentligt som förbigås med tystnad finns i utskottets
            betänkande, som jag yrkar läggs till handlingarna.
          </note>
          <note>
            (Applåder)
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 13 Beslut om ärenden som slutdebatterats den 3 februari
          </note>
          <note>
            KrU4 Kultur och fritid för barn och unga
          </note>
          <note>
            Punkt 1 (Barns rätt till kunskap om barnkonventionen)
          </note>
          <note>
            1. utskottet
          </note>
          <note>
            2. res. 1 (L)
          </note>
          <note>
            Votering:
          </note>
          <note>
            286 för utskottet
          </note>
          <note>
            12 för res. 1
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 45 SD, 24 MP, 18 C, 16 V, 14 KD
          </note>
          <note>
            För res. 1: 12 L
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 2 (Ungdomars rätt att välja partner)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            45 för res. 2
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 24 MP, 18 C, 16 V, 12 L, 14 KD
          </note>
          <note>
            För res. 2: 45 SD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 4 (Skolresor m.m.)
          </note>
          <note>
            1. utskottet
          </note>
          <note>
            2. res. 4 (M, L)
          </note>
          <note>
            Votering:
          </note>
          <note>
            213 för utskottet
          </note>
          <note>
            84 för res. 4
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 45 SD, 24 MP, 18 C, 16 V, 14 KD
          </note>
          <note>
            För res. 4: 72 M, 12 L
          </note>
          <note>
            Frånvarande: 17 S, 12 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Johan Forssell (M) anmälde att han avsett att rösta nej men markerats
            som frånvarande.
          </note>
          <note>
            Punkt 5 (Barns och ungas rätt till kultur)
          </note>
          <note>
            1. utskottet
          </note>
          <note>
            2. res. 5 (M, C, L, KD)
          </note>
          <note>
            Votering:
          </note>
          <note>
            181 för utskottet
          </note>
          <note>
            117 för res. 5
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 45 SD, 24 MP, 16 V
          </note>
          <note>
            För res. 5: 73 M, 18 C, 12 L, 14 KD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 6 (Barns och ungas möjligheter att uppleva scenkonst)
          </note>
          <note>
            1. utskottet
          </note>
          <note>
            2. res. 6 (L)
          </note>
          <note>
            Votering:
          </note>
          <note>
            286 för utskottet
          </note>
          <note>
            12 för res. 6
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 45 SD, 24 MP, 18 C, 16 V, 14 KD
          </note>
          <note>
            För res. 6: 12 L
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 8 (Utvidgning av Skapande skola till gymnasieskolan)
          </note>
          <note>
            1. utskottet
          </note>
          <note>
            2. res. 7 (M, C, L, KD)
          </note>
          <note>
            Votering:
          </note>
          <note>
            181 för utskottet
          </note>
          <note>
            117 för res. 7
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 45 SD, 24 MP, 16 V
          </note>
          <note>
            För res. 7: 73 M, 18 C, 12 L, 14 KD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU5 Radio och tv i allmänhetens tjänst
          </note>
          <note>
            Punkt 1 (Finansieringen av Sveriges Radio AB, Sveriges Television
            AB och Sveriges Utbildningsradio AB)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (KD)
          </note>
          <note>
            Förberedande votering:
          </note>
          <note>
            49 för res. 1
          </note>
          <note>
            14 för res. 2
          </note>
          <note>
            235 avstod
          </note>
          <note>
            51 frånvarande
          </note>
          <note>
            Kammaren biträdde res. 1.
          </note>
          <note>
            Stina Bergström och Marco Venegas (båda MP) samt Håkan Svenne
            ­ ling (V) anmälde att de avsett att avstå från att rösta men
            markerats ha röstat ja.
          </note>
          <note>
            Huvudvotering:
          </note>
          <note>
            239 för utskottet
          </note>
          <note>
            45 för res. 1
          </note>
          <note>
            14 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 24 MP, 18 C, 16 V, 12 L
          </note>
          <note>
            För res. 1: 45 SD
          </note>
          <note>
            Avstod: 14 KD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 2 (Uppdrag till Sveriges Radio AB och Sveriges Television
            AB)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            45 för res. 3
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 24 MP, 18 C, 16 V, 12 L, 14 KD
          </note>
          <note>
            För res. 3: 45 SD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            UU4 Kommissionens arbetsprogram 2016
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. 2 (V)
          </note>
          <note>
            Votering:
          </note>
          <note>
            237 för utskottet
          </note>
          <note>
            16 för res. 2
          </note>
          <note>
            45 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 24 MP, 18 C, 12 L, 14 KD
          </note>
          <note>
            För res. 2: 16 V
          </note>
          <note>
            Avstod: 45 SD
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            TU8 Lag om fritidsbåtar och vattenskotrar
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            282 för utskottet
          </note>
          <note>
            16 för res.
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 45 SD, 24 MP, 18 C, 12 L, 14 KD
          </note>
          <note>
            För res.: 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            JuU17 Ett särskilt straffansvar för resor i terrorismsyfte
          </note>
          <note>
            Punkt 1 (Ett särskilt straffansvar för resor i terrorismsyfte)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            281 för utskottet
          </note>
          <note>
            16 för res. 1
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 44 SD, 24 MP, 18 C, 12 L, 14 KD
          </note>
          <note>
            För res. 1: 16 V
          </note>
          <note>
            Frånvarande: 17 S, 11 M, 4 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 2 (Översyn av lagstiftningen)
          </note>
          <note>
            1. utskottet
          </note>
          <note>
            2. res. 2 (M, C, L, KD)
          </note>
          <note>
            Votering:
          </note>
          <note>
            165 för utskottet
          </note>
          <note>
            117 för res. 2
          </note>
          <note>
            16 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 45 SD, 24 MP
          </note>
          <note>
            För res. 2: 73 M, 18 C, 12 L, 14 KD
          </note>
          <note>
            Avstod: 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 5 (Införande av grovt brott för finansiering av resor)
          </note>
          <note>
            1. utskottet
          </note>
          <note>
            2. res. 6 (L)
          </note>
          <note>
            Votering:
          </note>
          <note>
            270 för utskottet
          </note>
          <note>
            12 för res. 6
          </note>
          <note>
            16 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 45 SD, 24 M P, 18 C, 14 KD
          </note>
          <note>
            För res. 6: 12 L
          </note>
          <note>
            Avstod: 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 6 (Ytterligare kriminalisering för deltagande i konflikt
            m.m.)
          </note>
          <note>
            1. utskottet
          </note>
          <note>
            2. res. 8 (C, KD)
          </note>
          <note>
            Votering:
          </note>
          <note>
            193 för utskottet
          </note>
          <note>
            32 för res. 8
          </note>
          <note>
            73 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 24 MP
          </note>
          <note>
            För res. 8: 18 C, 14 KD
          </note>
          <note>
            Avstod: 45 SD, 16 V, 12 L
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 9 (Resor till en persons medborgarskapsland)
          </note>
          <note>
            1. utskottet
          </note>
          <note>
            2. res. 11 (SD)
          </note>
          <note>
            Votering:
          </note>
          <note>
            236 för utskottet
          </note>
          <note>
            45 för res. 11
          </note>
          <note>
            16 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 72 M, 24 MP, 18 C, 12 L, 14 KD
          </note>
          <note>
            För res. 11: 45 SD
          </note>
          <note>
            Avstod: 16 V
          </note>
          <note>
            Frånvarande: 17 S, 12 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 10 (Åtgärder för att hindra barns resor)
          </note>
          <note>
            1. utskottet
          </note>
          <note>
            2. res. 12 (C)
          </note>
          <note>
            Votering:
          </note>
          <note>
            280 för utskottet
          </note>
          <note>
            18 för res. 12
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 45 SD, 24 MP, 16 V, 12 L, 14 KD
          </note>
          <note>
            För res. 12: 18 C
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 12 (Medborgarskap)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            Votering:
          </note>
          <note>
            252 för utskottet
          </note>
          <note>
            45 för res. 14
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 23 MP, 18 C, 16 V, 12 L, 14 KD
          </note>
          <note>
            För res. 14: 45 SD
          </note>
          <note>
            Frånvarande: 17 S, 11 M, 3 SD, 2 MP, 4 C, 5 V, 7 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU15 Undantag från mervärdesskatt för vissa posttjänster
          </note>
          <note>
            Kammaren biföll utskottets förslag.
          </note>
          <note>
            NU8 Granskning av meddelande om handel för alla
          </note>
          <note>
            Punkt 1 (Övergripande om handelspolitiken)
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. 1 (SD)
          </note>
          <note>
            Votering:
          </note>
          <note>
            237 för utskottet
          </note>
          <note>
            45 för res. 1
          </note>
          <note>
            16 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 2 4 MP, 18 C, 12 L, 14 KD
          </note>
          <note>
            För res. 1: 45 SD
          </note>
          <note>
            Avstod: 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 2 (Investeringsskydd och tvistlösning)
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. 3 (M)
          </note>
          <note>
            3. utskottets förslag till beslut med godkännande av motiveringen
            i res. 5 (V)
          </note>
          <note>
            Förberedande votering:
          </note>
          <note>
            72 för res. 3
          </note>
          <note>
            17 för res. 5
          </note>
          <note>
            208 avstod
          </note>
          <note>
            52 frånvarande
          </note>
          <note>
            Kammaren biträdde res. 3.
          </note>
          <note>
            Tobias Billström (M) anmälde att han avsett att rösta ja men
            markerats ha röstat nej.
          </note>
          <note>
            Huvudvotering:
          </note>
          <note>
            163 för utskottet
          </note>
          <note>
            74 för res. 3
          </note>
          <note>
            61 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 24 MP, 17 C, 12 L, 14 KD
          </note>
          <note>
            För res. 3: 73 M, 1 SD
          </note>
          <note>
            Avstod: 44 SD, 1 C, 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 3 (Övrigt om kommissionens aviserade förslag)
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. 6 (M, C, L, KD)
          </note>
          <note>
            Votering:
          </note>
          <note>
            120 för utskottet
          </note>
          <note>
            118 för res. 6
          </note>
          <note>
            60 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 24 MP
          </note>
          <note>
            För res. 6: 73 M, 1 SD, 18 C, 12 L, 14 KD
          </note>
          <note>
            Avstod: 44 SD, 16 V
          </note>
          <note>
            Frånvarande: 17 S, 11 M, 3 SD, 1 MP, 4 C, 5 V, 7 L, 2 KD, 1 -
          </note>
          <note>
            NU9 Handelspolitik
          </note>
          <note>
            Punkt 1 (Främjande av internationell handel)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            117 för res. 1
          </note>
          <note>
            44 för res. 2
          </note>
          <note>
            136 avstod
          </note>
          <note>
            52 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            136 för utskottet
          </note>
          <note>
            117 för res. 1
          </note>
          <note>
            44 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 24 MP, 16 V
          </note>
          <note>
            För res. 1: 73 M, 18 C, 12 L, 14 KD
          </note>
          <note>
            Avstod: 44 SD
          </note>
          <note>
            Frånvarande: 17 S, 11 M, 4 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 2 (Handels- och investeringsavtalet mellan EU och Förenta
            staterna)
          </note>
          <note>
            1. utskottet
          </note>
          <note>
            2. res. 4 (V)
          </note>
          <note>
            Votering:
          </note>
          <note>
            162 för utskottet
          </note>
          <note>
            16 för res. 4
          </note>
          <note>
            117 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 44 SD, 22 MP
          </note>
          <note>
            För res. 4: 16 V
          </note>
          <note>
            Avstod: 73 M, 1 MP, 17 C, 12 L, 14 KD
          </note>
          <note>
            Frånvarande: 17 S, 11 M, 4 SD, 2 MP, 5 C, 5 V, 7 L, 2 KD, 1 -
          </note>
          <note>
            Punkt 4 (Insyn och konsekvensanalyser)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            Votering:
          </note>
          <note>
            281 för utskottet
          </note>
          <note>
            16 för res. 7
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 73 M, 44 SD, 24 MP, 18 C, 12 L, 14 KD
          </note>
          <note>
            För res. 7: 16 V
          </note>
          <note>
            Frånvarande: 17 S, 11 M, 4 SD, 1 MP, 4 C, 5 V, 7 L, 2 KD, 1 -
          </note>
          <note>
            Punkt 9 (Exportförbudet för snus)
          </note>
          <note>
            1. utskottet
          </note>
          <note>
            2. res. 12 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            44 för res. 12
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 73 M, 24 MP, 18 C, 16 V, 12 L, 14 KD
          </note>
          <note>
            För res. 12: 44 SD
          </note>
          <note>
            Frånvarande: 17 S, 11 M, 4 SD, 1 MP, 4 C, 5 V, 7 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 15 (forts. från § 12) Granskning av statsrådens tjänsteutövning
            och regeringsärendenas handläggning (forts. KU10)
          </note>
          <note type="speaker">
            Anf. 111 HANS EKSTRÖM (S):
          </note>
          <note>
            Herr talman! Konstitutionsutskottet har granskat hur Utrikesnämnden
            har använts under tiden 1990–2014. Utrikesnämnden ska höras av
            regeringen inför avgöranden i alla utrikesärenden av större vikt,
            enligt 10 kap. 11 § regeringsformen.
          </note>
          <note>
            Utredningen visar att Utrikesnämndens roll har förändrats kraftigt
            under perioden utan att någon förändring har skett i regeringsformen.
            Den största förändringen skedde i anslutning till Sveriges EU-inträde,
            även om det vid den tid då EU-nämnden inrättades fastslogs av
            konstitutionsutskottet att Utrikesnämndens ställning och uppgifter
            var reglerade i regeringsformen och därför förblev oförändrade.
          </note>
          <note>
            Utskottet har iakttagit en minskning av antalet sammanträden
            i Utrikesnämnden, dels beroende på förändringarna genom EU-medlemskapet,
            dels till exempel genom en ny handläggning av mandat till FN-uppdrag.
          </note>
          <note>
            Utskottet vill framhålla att även om omvärldsförändringar kan
            påverka hur Utrikesnämnden används är det viktigt att strategiska
            diskussioner och viktiga utrikespolitiska frågor och händelser
            liksom säkerhetspolitiska frågor ska hanteras på en konstitutionellt
            och politiskt hög nivå.
          </note>
          <note>
            Detta gör att Utrikesnämnden med sin särskilda reglering är rätt
            forum för sådana frågor. Den kan inte ersättas av andra institutioner.
            Utrikesnämnden får alltså, om man spetsar till det, inte utvecklas
            till en konstitu ­ tionell dekoration.
          </note>
          <note>
            (Applåder)
          </note>
          <note type="speaker">
            Anf. 112 MARIA ABRAHAMSSON (M):
          </note>
          <note>
            Herr talman! Helt avgörande för att konstitutionsutskottet ska
            kunna fullgöra sin kontrollmakt är att KU kan ta del av information
            och upplysningar i de ärenden som KU granskar. Det säger sig självt
            att det då kan vara lika viktigt att KU har möjlighet att höra
            ett avgånget som ett sittande statsråd. Därför är den del i KU10
            som behandlar just statsråds medverkan i KU:s granskning viktig,
            och i likhet med flera andra talare här tänker jag uppehålla mig
            just kring den saken.
          </note>
          <note>
            Att ministrarna ställer upp när KU genomför sin årliga granskning
            av deras ämbetsutövning borde vara en självklarhet, men riktigt
            så är det inte alltid i praktiken. Upprinnelsen till varför konstitutionsutskottet
            har borrat djupare i den här saken i vår är ingenting som jag
            som allianspolitiker är stolt över, det ska jag ärligt säga. Tvärtom
            beklagar jag, precis lika mycket som KU gjorde det, det faktum
            att Maud Olofsson inte infann sig när hon kallades under förra
            mandatperioden. Det är alltså ingen skillnad där. Men att ett
            före detta statsråd hemmahörande på den borgerliga kanten inte
            hörsammade KU:s kallelse har i alla fall haft något gott med sig
            – jag tycker att man ska försöka se saker från den positiva sidan
            – och det är att KU nu grundligt har låtit utreda huruvida riksdagen
            ska lagstifta om före detta statsråds skyldighet att medverka
            i KU:s granskning.
          </note>
          <note>
            Som utredaren, det vill säga KU:s tidigare kanslichef Bertil
            Wennberg, som redan har nämnts här, konstaterar i sin rapport
            skulle det vara möjligt att lagstifta om en sådan skyldighet.
            Det har inte bara konstitutionsutskottet utan också JO och Regeringskansliet
            ställt sig bakom. Men efter noggrann utvärdering av hur rättsliga
            figurer som sanningsplikt, retroaktivitet och tvångsmedel skulle
            riskera att krocka med den svenska parlamentariska konstitutionella
            kontrollmakten finns det fler skäl som talar mot lagstiftning
            än som talar för.
          </note>
          <note>
            I stället för lagstiftning förordar KU därför en lösning i enlighet
            med utredarens förslag, och det innebär att statsministern i samband
            med regeringsbildningen ska avkräva tillträdande statsråd ett
            åtagande om att medverka i KU:s granskning också efter det att
            statsrådet har lämnat sitt uppdrag. Parentetiskt vill jag gärna
            inflika att det givetvis inte finns någonting som hindrar att
            regeringen tar initiativ till en partiöverenskommelse med just
            en sådan inriktning.
          </note>
          <note>
            En förutsättning för att denna nyordning ska få avsedd effekt
            är att åtagandet kan följas upp av KU på ett tillfredsställande
            sätt. Det är därför nödvändigt att dessa åtaganden och krav formaliseras
            i skriftlig form. Det har vi hört påpekas här, och det kan inte
            nog understrykas.
          </note>
          <note>
            Det är säkert fler än jag i den här kammaren som minns att det
            i nyhetsflödet efter valet 2014 figurerade uppgifter och dokument
            som gav intryck av att statsministern hade ställt som villkor
            för alla tillträdande ministrar att de skulle medverka i KU:s
            granskning fullt ut även efter det att de hade slutat som ministrar.
            Men under KU-arbetets gång under hösten och våren har vi inte
            lyckats hitta några skriftliga dokument som visar att statsråden
            verkligen ställdes inför dessa villkor. Jag menar att detta visar
            ännu tydligare på behovet av en etablerad ordning där statsministern
            rutinmässigt avkräver sina tillträdande statsråd ett åtagande
            i linje med utredarens förslag.
          </note>
          <note>
            Herr talman! Det kan inte uteslutas att det just i denna stund
            sitter ett eller annat före detta statsråd framför tv:n eller
            datorskärmen och lyssnar spänt på vår debatt. Jag vill därför
            ta tillfället i akt att å det kraftfullaste inskärpa att om det
            i framtiden skulle visa sig att den icke lagreglerade modell som
            KU nu förordar för att säkerställa KU:s granskning inte skulle
            visa sig räcka till kan det bli nödvändigt med tvingande lagstiftning.
            Lyssna alltså noga på detta! I KU10 säger utskottet rent ut att
            lagstiftning i så fall bör kunna komma i fråga.
          </note>
          <note>
            Förhoppningsvis ska det inte behövas. Precis som Björn von Sydow
            framhöll här tidigare gör KU en mycket tydlig markering. Till
            detta kommer att den negativa uppmärksamheten som en vägran att
            hörsamma KU:s kallelse för med sig, inte minst i medierna, hittills
            har fungerat som tillräcklig avskräckning och sanktion, så när
            som på ett fall.
          </note>
          <note>
            Med de orden, herr talman, yrkar jag på godkännande av utskottets
            anmälan i KU10. Jag hoppas att jag har skrämt upp sittande och
            avgångna statsråd tillräckligt för att de ska komma när KU kallar.
          </note>
          <note>
            (Applåder)
          </note>
          <note type="speaker">
            Anf. 113 EMANUEL ÖZ (S):
          </note>
          <note>
            Herr talman! Vi har hört en hel del intressanta inlägg i den
            här debatten i dag. Jag tänkte lyfta upp en del av betänkandet
            som är av en något mindre dramatisk karaktär men ändå viktig.
          </note>
          <note>
            I betänkandet KU10 har KU även granskat frågan om konsulärt stöd
            till frihetsberövade personer utomlands. Regeringskansliet har
            i det här ärendet skickat in statistik avseende 2014 års ärenden
            som berör Utrikesdepartementets ärenden om konsulärt stöd till
            frihetsberövade personer. Granskningen har avsett 20 av dessa
            ärenden. Vid genomgången har ett ärende noterats där det inledningsvis
            förefaller ha förelegat oklarhet om utlandsmyndighetens skyldighet
            att bistå en frihetsberövad. Det gällde en person som inte var
            svensk medborgare men som enligt en anhörig hade permanent uppehållstillstånd
            i Sverige.
          </note>
          <note>
            En stat som Sverige har enligt folkrätten rätt att på diplomatisk
            väg ingripa för att skydda sina medborgares intressen i vistelselandet.
            Det här kommer även till uttryck i Wienkonventionen om diplomatiska
            förbindelser. Det är dock upp till den enskilda staten att avgöra
            om man ska ingripa till förmån för den enskilde eller inte.
          </note>
          <note>
            Det är bra att denna möjlighet finns, då vi vet att det finns
            personer som reser från Sverige till andra länder där de hamnar
            i svåra situationer av olika skäl. Det kan då vara behjälpligt
            för dessa frihetsberövade personer att få ett visst men ändå begränsat
            ekonomiskt bistånd men framför allt att av exempelvis konsulat
            eller beskickningar få hjälp med att föra en dialog med sina anhöriga
            eller att få rådgivning och förslag på försvarare som skulle kunna
            företräda dem i samband med de kommande processerna i de fall
            då vistelselandet skulle brista i dessa avseenden .
          </note>
          <note>
            Vilka omfattas då av det här stödet? En förutsättning för att
            omfattas av biståndet är först och främst att personen i fråga
            har berövats sin frihet genom beslut av domstol eller annan myndighet.
            I lagen om konsulärt ekonomiskt bistånd framgår det att en svensk
            medborgare som är bosatt i Sverige eller en flykting eller statslös
            person som är bosatt i Sverige kan ha rätt till konsulärt ekonomiskt
            bistånd. Vidare framgår det att en svensk medborgare som inte
            är bosatt i Sverige eller en i Sverige bosatt utlänning som inte
            är statslös eller flykting kan få sådant bistånd endast om det
            föreligger särskilda skäl.
          </note>
          <note>
            De överväganden som görs är till exempel om den frihetsberövade
            har nära anknytning till någon som är svensk medborgare eller
            bosatt i Sverige, hur länge den frihetsberövade har bott i Sverige
            samt om det kan finnas motsvarande konsulärt stöd att erhålla
            på annat sätt, till exempel genom ett medborgarskapsland.
          </note>
          <note>
            Jag ska även nämna att samråd i sådana här fall sker mellan Utrikesdepartementet
            och utlandsmyndigheten.
          </note>
          <note>
            Herr talman! KU har kommit fram till och konstaterar i betänkandet
            att det framgår av Utrikesdepartementets vägledning om frihetsberövade
            eller bistånd i brottmål samt av 8 § Regeringskansliets föreskrifter
            om konsulärt ekonomiskt bistånd med mera att en beskickning eller
            ett konsulat ska underrätta Regeringskansliet så snart myndigheten
            får kännedom om att en svensk medborgare eller en i Sverige bosatt
            flykting eller statslös person har frihetsberövats inom myndighetens
            verksamhetsområde.
          </note>
          <note>
            När det gäller i Sverige bosatta utlänningar som inte är flyktingar
            eller statslösa uppges i granskningen att utlandsmyndigheten vanligen
            kontaktar Utrikesdepartementet när någon sådan person efterfrågar
            konsulärt stöd. Enligt konstitutionsutskottet kan det övervägas
            om inte denna ordning också bör framgå av Utrikesdepartementets
            vägledning.
          </note>
          <note>
            Mot bakgrund av det anförda yrkar jag att betänkandet läggs till
            handlingarna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 februari.)
          </note>
          <note>
            § 16 Riksrevisionens rapport om transparensen i Årsredovisning
            för staten 2014
          </note>
          <note>
            Finansutskottets betänkande 2015/16:FiU12
          </note>
          <note>
            Riksrevisionens rapport om transparensen i Årsredovisning för
            staten 2014 (skr. 2015/16:42)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 25 februari.)
          </note>
          <note>
            § 17 Riksrevisionens rapport om statens finansiella tillgångar
          </note>
          <note>
            Finansutskottets betänkande 2015/16:FiU16
          </note>
          <note>
            Riksrevisionens rapport om statens finansiella tillgångar (skr.
            2015/16:61)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 25 februari.)
          </note>
          <note>
            § 18 Genomförande av det moderniserade yrkeskvalifikationsdirektivet
          </note>
          <note>
            Utbildningsutskottets betänkande 2015/16:UbU6
          </note>
          <note>
            Genomförande av det moderniserade yrkeskvalifikationsdirektivet
            (prop. 2015/16:44)
          </note>
          <note>
            föredrogs.
          </note>
          <note type="speaker">
            Anf. 114 ROBERT STENKVIST (SD):
          </note>
          <note>
            Herr talman! Jag vill börja med att yrka bifall till reservation
            1.
          </note>
          <note>
            Det liggande förslaget innebär lagändringar av svensk lag för
            att kunna genomföra ett EU-direktiv som anger att reglerade yrken
            och legitima ­ tionsyrken ska gälla inom hela EU-området. Det
            finns redan ett gammalt gällande direktiv om detta, och det ska
            nu reformeras. Förändringen av EU-direktivet innebär att bestämmelserna
            blir mer horisontella än sektori ­ ellt inriktade. I stället för
            enskilda bestämmelser för varje yrkesgrupp ska reglerna bli mer
            generella.
          </note>
          <note>
            Det är möjligt, herr talman, att denna reformering gör hela direktivet
            mer rationellt och lättare att tillämpa. Det föreliggande förslaget
            innebär alltså en förändring av svensk lag för att kunna genomföra
            EU-direktivet. Eftersom vi är emot EU-direktivet motsätter vi
            oss också de svenska lagförändringarna.
          </note>
          <note>
            Jag har noterat att de remissinstanser som uttalat sig om förslaget
            verkar vara positivt inställda – frågan är då om de har satt sig
            in i förslaget ordentligt, det var ju en lunta på 300–400 sidor,
            om jag minns rätt.
          </note>
          <note>
            Herr talman! Vi har ju yrkat avslag på detta direktiv tidigare
            och vi gör det nu också. Motiveringen då var att förslaget skulle
            innebära en lägre standard för våra reglerade yrken, alltså att
            kraven skulle sänkas för våra reglerade yrken samt att hela förslaget
            innebär för långtgående ingrepp i nationella intressen. Vi använder
            samma motivering också i dag.
          </note>
          <note>
            I det föreliggande förslaget har vi speciellt reagerat på de
            språkkrav som stipuleras i direktivet. Jag menar återigen att
            propositionen är otydligt skriven, och det är förenat med besvär
            att komma fram till vad som egentligen menas. Men om vi har förstått
            saken rätt får språkkontroller endast ske när annan prövning redan
            har gjorts, vilket är ett tveksamt förfarande.
          </note>
          <note>
            Dessutom ska regelbundna språktester ske till exempel när patientsäkerhet
            är relevant, vilket ju låter bra. Men hur och vilka krav dessa
            kontroller ska innehålla är höljt i dunkel, det står inte ett
            ord om detta i skrivelsen.
          </note>
          <note>
            Herr talman! På s. 162 står det i förslaget om det europeiska
            yrkeskortet och när detta kan utfärdas. Och här kommer vi till
            något som vi tycker är fullständigt oacceptabelt. Yrkeskort ska
            kunna utfärdas med motiveringen att handläggningen tagit för lång
            tid. Om aktuell myndighet inte hunnit godkänna ett yrkeskort efter
            en månad, ska han eller hon ändå få yrkeskortet – helt automatiskt.
            Detta kort kommer alltså att utfärdas enbart med lång handläggningstid
            som grund. Det här kan ju vi aldrig acceptera.
          </note>
          <note>
            Herr talman! Lagrådet riktar också mycket skarp kritik mot det
            föreliggande förslaget. I själva verket har jag aldrig sett så
            stark kritik från Lagrådet mot något annat förslag. Kritiken gäller
            främst sättet att implementera hela förslaget, otydlighet när
            det gäller normeringsmakten och på vilka grunder och vilka myndigheter
            som ska beröras av hela förslaget.
          </note>
          <note>
            Det är alltså inte enbart ett dåligt förslag i grunden, tycker
            vi, men det är ett illa genomarbetat förslag och det finns en
            hel del inbyggt slarv och otydligheter.
          </note>
          <note>
            Jag ska ta upp ett kort exempel på Lagrådets kritik. På s. 420
            skriver Lagrådet följande:
          </note>
          <note>
            ”I remissen anges att det inte har gjorts någon fullständig inventering
            av befintliga bemyndiganden som berörs. Med hänsyn till de oklarheter
            som kan bli följden av den föreslagna regleringen av föreskriftsrätten
            bör förslagen inte utan ytterligare överväganden läggas till grund
            för lagstiftning.”
          </note>
          <note>
            Det var ord och inga visor, herr talman. Enbart detta borde resultera
            i att regeringen drar tillbaka hela förslaget och gör om det.
            Vi kommer nog att vara emot det även efter en sådan omarbetning,
            men kritiken från Lagrådet kan ju ändå mildras en smula.
          </note>
          <note>
            En annan aspekt av detta med yrkeskvalifikationsdirektivet –
            som inte har tagits upp tidigare – är att det kanske finns tio
            reglerade yrken kvar i vårt land. Övriga yrken är det fritt fram
            för alla EU-medborgare att arbeta i på grund av den fria rörligheten
            av arbetskraft. Det är alltså över huvud taget inte speciellt
            många yrken som det kommer att röra sig om.
          </note>
          <note type="speaker">
            Anf. 115 ROSSANA DINAMARCA (V):
          </note>
          <note>
            Herr talman! Jag har fått hoppa in så här i elfte timmen för
            Daniel Riazat eftersom han är hemma och är sjuk. Men jag hoppas
            att det fixar sig ändå.
          </note>
          <note>
            I propositionen som vi nu behandlar föreslås en lagstiftning
            som reglerar direktivets bestämmelser om att en yrkesutövare har
            rätt att tillfälligt utöva ett reglerat yrke i Sverige om hen
            är lagligen etablerad i ett annat land inom EES eller Schweiz.
          </note>
          <note>
            Flera remissinstanser har efterlyst klargöranden om vad som ska
            räknas som tillfällig yrkesutövning så att det inte blir en fråga
            om falsk etablering. Vårdförbundet och Svensk sjuksköterskeförening
            har till exempel föreslagit en tidsgräns på tre månader. Regeringens
            svar är att det finns kopplingar mellan yrkeskvalifikationsdirektivet
            och tjänstedirektivet.
          </note>
          <note>
            När det gäller tjänstedirektivet har EU-domstolen uttalat att
            det inte får sättas upp några fasta tidsgränser. Huruvida tillhandahållandet
            av en tjänst är temporärt eller tillfälligt ska alltid avgöras
            från fall till fall. Detta bör enligt regeringen vara vägledande
            även när det gäller yrkeskvalifikationsdirektivet.
          </note>
          <note>
            Samtidigt erkänner regeringen att det inte är självklart att
            en sådan koppling mellan de olika direktiven finns. EU-domstolen
            har ännu inte uttalat sig om tillämpningen av yrkeskvalifikationsdirektivet.
          </note>
          <note>
            Det finns anledning att framöver vara restriktiv och sätta en
            tydlig gräns för vad som får räknas som tillfällig yrkesutövning
            inom reglerade yrken. Därför yrkar jag bifall till reservation
            2.
          </note>
          <note type="speaker">
            Anf. 116 HÅKAN BERGMAN (S):
          </note>
          <note>
            Herr talman! I dag behandlar vi utbildningsutskottets förslag
            UbU6 om genomförande av det moderniserade yrkeskvalifikationsdirektivet
            som innebär att riksdagen antar en ny lag om erkännande av yrkeskvalifikationer
            och förslag om ändring i åtta olika lagar.
          </note>
          <note>
            Jag vill inledningsvis yrka bifall till förslagen i betänkandet
            och avslag på samtliga reservationer. Mycket kortfattat och förenklat
            handlar denna fråga om hur medborgare i EU:s medlemsländer ska
            kunna röra sig över länders gränser och fortfarande ha rätt att
            arbeta och verka i ett så kallat reglerat yrke, ett yrke som de
            har utbildat sig i eller skaffat sig kvalifika ­ tioner för, och
            att detta kan ske enligt ordnade former.
          </note>
          <note>
            Ett av Europeiska unionens mål är att avskaffa hindren för fri
            rörlighet för personer och tjänster mellan medlemsstaterna. EU:s
            inre marknad med fri rörlighet för varor, tjänster, personer och
            kapital är en central del i EU-samarbetet. Det kan stärka den
            ekonomiska utvecklingen och tillväxten för EU som helhet, stärka
            medlemsstaters ekonomier och få fler människor i arbete runt om
            i Europa. Men det finns förutom det makroekonomiska perspektivet
            också ett individuellt perspektiv i detta. Det ökar nämligen också
            EU-medborgares individuella frihet och möjlighet att arbeta, bosätta
            sig och leva i andra EU-länder.
          </note>
          <note>
            Syftet med yrkeskvalifikationsdirektivet är att underlätta för
            dem som vill utöva ett så kallat reglerat yrke i ett annat land
            än sitt hemland inom EU. Med ett reglerat yrke menas i korthet
            att det ställs krav på till exempel en viss utbildning eller en
            viss yrkeserfarenhet för att få utöva yrket.
          </note>
          <note>
            Herr talman! Unionsrätt som antagits i form av ett direktiv är
            Sverige som medlemsland i EU skyldigt att omsätta i nationell
            rätt. Erkännandet av yrkeskvalifikationer är inte heller en ny
            fråga. Det ursprungliga yrkeskvalifikationsdirektivet från 2006
            har tidigare införlivats i svensk lagstiftning genom justeringar
            i de författningar där utövandet av respektive yrke regleras.
          </note>
          <note>
            Genomförandet av det nu aktuella direktivet har föregåtts av
            en samrådsprocess, där utskott och riksdag först har behandlat
            kommissionens så kallade grönbok – ett slags samrådsdokument –
            i ett utlåtande, därefter subsidiaritetsprövat kommissionens förslag
            och slutligen överlagt med regeringen när direktivet förhandlades.
          </note>
          <note>
            När det gäller frågan om kontroll av språkkunskaper, som en av
            motio ­ nerna lyfter fram, kan utskottet konstatera att bestämmelserna
            om språk ­ kunskaper inte är nya utan infördes genom det ursprungliga
            yrkeskvalifi ­ kationsdirektivet. Utskottet anser att det är bra
            att dessa bestämmelser nu förtydligas. Motionärerna saknar dock
            en beskrivning av de regelmässiga språkkontrollerna. Utskottet
            noterar att regeringen i sin proposition över ­ väger möjligheten
            att införa sådana kontroller för vissa yrken och att dessa i sådana
            fall enligt regeringen kommer att föreskrivas i de specifika för
            ­ fattningar där utövandet av yrket regleras och inte i den generella
            lag som vi nu behandlar. Därmed finns inte heller skäl till att
            nu behandla frågan ingående i samband med den aktuella propositionen.
          </note>
          <note>
            I sammanhanget vill utskottet också understryka att varken direktivet
            eller den nya lagen ger några rättigheter i fråga om att bli anställd,
            utan det handlar om att yrkeskvalifikationerna blir erkända.
          </note>
          <note>
            Slutligen lyfter motionärerna fram Lagrådets synpunkter på bland
            annat den nya författningsstruktur som regeringen föreslår samt
            utformningen av bemyndiganden och av själva lagtexten. Utskottet
            har tittat på det här och kan konstatera att regeringen har tillmötesgått
            Lagrådets synpunkter i vissa delar och att regeringen i övriga
            delar har redovisat sina bedömningar och överväganden. Utskottet
            noterar också att regeringen avser att vid behov återkomma om
            såväl den nya strukturen som eventuella justeringar av bemyndiganden.
          </note>
          <note>
            Med det, herr talman, vill jag än en gång yrka bifall till förslaget
            i betänkandet och avslag på motionerna.
          </note>
          <note type="speaker">
            Anf. 117 BETTY MALMBERG (M):
          </note>
          <note>
            Herr talman! Det är inte alltid det är så, men jag får väl säga
            att jag har tagit min utgångspunkt för detta anförande i en hel
            del av det som Håkan Bergman redan refererat till. Vi får väl
            se – repetition är kunskaps moder!
          </note>
          <note>
            Det här betänkandet, Genomförande av det moderniserade yrkeskvalifikationsdirektivet
            , är ett mycket tekniskt betänkande som innehåller ett förslag
            till en ny lag om gemensamt erkännande av yrkeskvalifikationer
            inom EU. I det här betänkandet beskrivs juridiska avvägningar
            på området, men för oss som till vardags inte sysslar med den
            här typen av juridiska spetsfundigheter är rörligheten det viktiga
            och väsentliga att ta fasta på. Det handlar om möjligheten för
            utbildade och yrkeskunniga personer att utöva sitt reglerade yrke
            i ett annat land än det där de fått sin yrkeskvalifikation – antingen
            som egenföretagare eller som anställd.
          </note>
          <note>
            EU förknippas med de fyra friheterna – fri rörlighet för varor,
            tjänster, personer och kapital. De här friheterna är, som vi redan
            har hört, själva kärnan i den inre marknaden. Framför allt är
            det kanske i ärlighetens namn den fria rörligheten för varor som
            har kommit längst. Men det pågår ett oförtrutet arbete för att
            undanröja hinder och förbättra förutsättningarna för rörlighet
            på andra områden. När det gäller ömsesidigt erkännande av examens
            ‑ , utbildnings- och andra behörighetsbevis står det inskrivet
            i fördraget om Europeiska unionens funktionssätt att det ska gälla.
            Under 40 års tid har man successivt vidareutvecklat detta för
            att hela tiden åstadkomma en bättre anpassning till den värld
            vi lever i nu och till den vision som finns för EU och som vi
            vill förverkliga.
          </note>
          <note>
            Vi har liknande system som drivs i samma anda men där det inte
            är EU som driver på. På utbildningsområdet har vi Bolognaprocessen.
            Det arbetet inleddes för 15 år sedan och omfattar i dag i storleksordningen
            47 länder som har gått samman för att harmonisera sina högskoleutbildningar.
            Detta syftar till att underlätta studenters rörlighet och möjlighet
            till jobb men också till att öka Europas attraktionskraft som
            utbildningsregion. Det här är bra, och enligt mitt förmenande
            har denna samverkan inom Bolognaprocessen också varit ett viktigt
            verktyg som bidragit till att höja kvaliteten inom svenska utbildningar.
            Jag delar inte Robert Stenkvists uppfattning och den oro han känner
            för att vi kommer att sänka kraven på yrkeskvalifikationerna.
            Tvärtom har detta varit en injektion som gett positiva förtecken
            på högskoleområdet.
          </note>
          <note>
            På liknande sätt berör det här direktivet, som ursprungligen
            skrevs 2005, ömsesidigt erkännande av yrken. Det är detta direktiv
            som ligger till grund för dagens betänkande, och det är fråga
            om en modernisering av direktivet. Detta måste ses som något positivt,
            framför allt för att det är viktigt för rörligheten inom EU, men
            också för att vi samtidigt ser till att vi inte kringgår berättigade
            yrkeskvalifikationskrav. Det som stipuleras är faktiskt att det
            ska finnas yrkeskvalifikationskrav.
          </note>
          <note>
            Min kollega från Sverigedemokraterna tog bland annat upp otydligheterna
            kring att kunna kontrollera språkkrav vid erkännande av yrkeskvalifikationer.
            Men faktum är att de möjligheterna kommer att finnas. Regeringen
            har till och med skrivit i propositionen att man har för avsikt
            att införa och inrätta detta.
          </note>
          <note>
            Något som också är positivt och som inte har lyfts fram tidigare
            är att man med det här ändringsförslaget kommer att inrätta en
            varningsmekanism i systemet, vilken innebär begränsningar eller
            förbud för yrkesutövare som inte är lämpliga att utöva sitt yrke
            i ett annat land. Detta är någonting som inte har funnits på plats
            men som innebär en trygghet för oss som medborgare.
          </note>
          <note>
            Sverigedemokraterna tar också upp Lagrådets kritik som ett argument
            för att avslå propositionen. Vi moderater tycker självklart att
            det är viktigt att ta hänsyn till Lagrådets synpunkter, absolut.
            Men vi förstår det mer som att det här framför allt rör själva
            författningsstrukturen i den nya lagstiftningen – huruvida det
            är generellt, horisontellt eller vertikalt, som min kollega tog
            upp, och huruvida lagen är svåröverskådlig eller inte. I det här
            läget är vi beredda att ställa oss bakom regeringens förslag.
            Vi gör den bedömningen mot bakgrund av att regeringen i propositionen
            lovar att utvärdera och följa upp de här frågorna. Detta gäller
            också den fråga som Vänsterpartiet lyfter upp och där regeringen
            på samma sätt säger att den kommer att följa detta så att det
            inte blir en negativ konsekvens.
          </note>
          <note>
            Avslutningsvis, herr talman, vill jag påpeka att den nya lagen
            träder i kraft den 15 april 2016, inte den 18 januari som det
            felaktigt står på bland annat Socialstyrelsens hemsida.
          </note>
          <note>
            I samband med skolguidningar brukar jag fråga skoleleverna vem
            som har högst beslutandemakt i Sverige – regeringen eller riksdagen?
            Då svarar de i kör: riksdagen. Detta är alltså väl känt bland
            våra elever i skolan men tydligen inte bland alla myndigheter,
            som har gått händelserna lite i förväg och i det här fallet förlitat
            sig på det ursprungliga förslag som regeringen lade fram.
          </note>
          <note>
            Under förutsättning att riksdagen beslutar i enlighet med utskottets
            förslag är det alltså den 15 april 2016 som gäller för ikraftträdande
            och inget annat.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 118 FREDRIK CHRISTENSSON (C):
          </note>
          <note>
            Herr talman! EU-samarbetet är oerhört viktigt ur många aspekter
            för demokratin och freden och för att kunna ta krafttag för klimatet
            och mot den organiserade brottsligheten. Framför allt är det viktigt
            för den fria rörligheten, för handeln och för att människor ska
            kunna röra sig i hela Eu ­ ropa.
          </note>
          <note>
            Samarbetet i Europa gör oss starkare. Vi är positiva till modernisering
            ­ en av direktivet av just den anledningen – att det stärker den
            inre markna ­ den inom Europa då det gynnar konkurrens och därmed
            EU-ländernas möjlighet till både tillväxt och välfärd.
          </note>
          <note>
            Yrkeskvalifikationsdirektivets syfte är att underlätta för dem
            som vill utöva ett så kallat reglerat yrke i ett annat land än
            sitt hemland. Det ökar den fria rörligheten över nationsgränserna
            och blir därmed en viktig del av den inre marknaden.
          </note>
          <note>
            Detta är viktigt, för vi har stora utmaningar, inte bara på den
            svenska arbetsmarknaden utan också på den europeiska. Vart femte
            rekryteringsförsök misslyckas i Europa i dag, och det finns en
            stor brist på arbetskraft inom många yrken. Prognosen visar att
            detta kommer att fortsätta.
          </note>
          <note>
            Statistiska centralbyrån har prognoser för utbildningar och hur
            arbetsmarknaden ser ut. De pekar på att det år 2025 kommer att
            råda stor brist i Sverige inom tre legitimerade yrken: Var femte
            barnmorska, var fjärde specialistsjuksköterska och var fjärde
            biomedicinsk analytiker kommer att saknas 2025.
          </note>
          <note>
            Detta visar på behovet av rörlighet men också bättre matchning
            och utbildningsinsatser här i Sverige liksom ökad rörlighet inom
            Europa. Det är viktigt att man kan förbättra och möjliggöra för
            kompetensförsörjningen att öka rörligheten i Europa. Det skapar
            förutsättningar för fler jobb, bättre konkurrenskraft och därmed
            ökade skatteintäkter.
          </note>
          <note>
            Direktivet underlättar inte bara för EU-medborgare att komma
            till Sverige för att arbeta. I och med att det är ett direktiv
            underlättar det också för svenska medborgare och arbetare att
            åka till andra EU-länder för att arbeta och få erfarenheter som
            bidrar till Europa. I vissa fall flyttar människor tillbaka hem
            med starka erfarenheter, men i andra fall stannar de kvar i landet.
            Det är inget fel med det, snarare tvärtom, för det bidrar till
            en stark inre marknad där rörligheten är viktig.
          </note>
          <note>
            Rörlighet måste underlättas så att man kan studera och arbeta
            i hela Europa. Vi inom politiken måste vara väldigt tydliga med
            att detta är drivkrafter som måste premieras.
          </note>
          <note>
            Det behövs en rörlig arbetsmarknad för att stärka tillväxten
            och förbättra matchningen. Det gynnar både samhället i stort,
            som vi har pratat om, och individens möjlighet att flytta på sig
            och få andra erfarenheter.
          </note>
          <note>
            Herr talman! Avslutningsvis vill jag lyfta fram ett perspektiv
            kopplat till den tid vi just nu lever i, med stängda gränser och
            protektionism som ökar i Europa. Då är det viktigt att vi möjliggör
            för människor att röra sig över Europas gränser och pratar om
            ett gemensamt Europa , där vi skapar tillväxt tillsammans och
            där kompetens och erfarenheter kan utbytas. Det driver utvecklingen
            och kvaliteten framåt. Det skapar välfärd, inte bara för några
            få utan för alla.
          </note>
          <note>
            Detta är några av anledningarna till att Centerpartiet ställer
            sig bakom betänkandet och yrkar avslag på motionerna.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 25 februari.)
          </note>
          <note>
            § 19 Bordläggning
          </note>
          <note>
            Följande dokument anmäldes och bordlades:
          </note>
          <note>
            Framställningar
          </note>
          <note>
            2015/16:RB1 Årsredovisning för Sveriges riksbank för räkenskapsåret
            2015
          </note>
          <note>
            2015/16:RB2 Förslag till disposition av Riksbankens vinst för
            räkenskapsåret 2015 samt riksbanksfullmäktiges verksamhetsberättelse
            för 2015
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 9 februari
          </note>
          <note>
            2015/16:387 Kvinnors arbetskraftsdeltagande
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2015/16:388 Säkerheten för blåljuspersonal i utsatta områden
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2015/16:389 Sveriges position om kärnvapen
          </note>
          <note>
            av Stig Henriksson (V)
          </note>
          <note>
            till utrikesminister Margot Wallström (S)
          </note>
          <note>
            2015/16:390 Belägring av städer i Turkiet
          </note>
          <note>
            av Fredrik Malm (L)
          </note>
          <note>
            till utrikesminister Margot Wallström (S)
          </note>
          <note>
            2015/16:391 Pressfrihet i Turkiet
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2015/16:392 Ungdomsarbetslösheten
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:393 Gårdsförsäljning
          </note>
          <note>
            av Sten Bergheden (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:394 Turkiskt EU-medlemskap
          </note>
          <note>
            av Tina Acketoft (L)
          </note>
          <note>
            till utrikesminister Margot Wallström (S)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 9 februari
          </note>
          <note>
            2015/16:760 Förbättrade livsvillkor för familjehemsplacerade
            barn
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            2015/16:761 Långa väntetider för anknytningsärenden
          </note>
          <note>
            av Saila Quicklund (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:762 Arbetsgivaravgifternas effekt på företagen
          </note>
          <note>
            av Boriana Åberg (M)
          </note>
          <note>
            till finansminister Magdalena Andersson (S)
          </note>
          <note>
            2015/16:763 Polisens arbetsmiljö
          </note>
          <note>
            av Thomas Finnborg (M)
          </note>
          <note>
            till statsrådet Anders Ygeman (S)
          </note>
          <note>
            2015/16:764 Transportinfrastrukturen i norra Sverige
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:765 Sjöfarten och övriga trafikslag
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:766 Flygskatten och EU:s flygstrategi
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:767 Finansieringen av Projekt Malmporten
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:768 Lika konkurrensvillkor för alla företag
          </note>
          <note>
            av Cecilia Widegren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:769 Global commitment, independent voice
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2015/16:770 Avveckling av den svenska småskaliga vattenkraften
          </note>
          <note>
            av Cecilia Widegren (M)
          </note>
          <note>
            till klimat- och miljöminister Åsa Romson (MP)
          </note>
          <note>
            § 22 Kammaren åtskildes kl. 17.05.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 8 anf.
            30 (delvis),
          </note>
          <note>
            av tredje vice talmannen därefter till och med § 8 anf. 54 (delvis),
          </note>
          <note>
            av förste vice talmannen därefter till och med § 10 anf. 66 (delvis),
          </note>
          <note>
            av andre vice talmannen därefter till och med § 12 anf. 101 (delvis)
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleanter
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Ärenden för hänvisning till utskott
          </note>
          <note>
            § 6 Kommissionens arbetsprogram 2016
          </note>
          <note>
            Utrikesutskottets utlåtande 2015/16:UU4
          </note>
          <note>
            Anf. 1 EMMA WALLRUP (V)
          </note>
          <note>
            Anf. 2 PYRY NIEMI (S)
          </note>
          <note>
            Anf. 3 MARGARETA CEDERFELT (M)
          </note>
          <note>
            Anf. 4 BIRGITTA OHLSSON (L)
          </note>
          <note>
            Anf. 5 SOFIA DAMM (KD)
          </note>
          <note>
            Anf. 6 Utbildningsminister GUSTAV FRIDOLIN (MP)
          </note>
          <note>
            Anf. 7 MARGARETA CEDERFELT (M) replik
          </note>
          <note>
            Anf. 8 Utbildningsminister GUSTAV FRIDOLIN (MP) replik
          </note>
          <note>
            Anf. 9 MARGARETA CEDERFELT (M) replik
          </note>
          <note>
            Anf. 10 Utbildningsminister GUSTAV FRIDOLIN (MP) replik
          </note>
          <note>
            Anf. 11 SOFIA DAMM (KD) replik
          </note>
          <note>
            Anf. 12 Utbildningsminister GUSTAV FRIDOLIN (MP) replik
          </note>
          <note>
            Anf. 13 SOFIA DAMM (KD) replik
          </note>
          <note>
            Anf. 14 Utbildningsminister GUSTAV FRIDOLIN (MP) replik
          </note>
          <note>
            Anf. 15 BIRGITTA OHLSSON (L) replik
          </note>
          <note>
            Anf. 16 Utbildningsminister GUSTAV FRIDOLIN (MP) replik
          </note>
          <note>
            Anf. 17 BIRGITTA OHLSSON (L) replik
          </note>
          <note>
            Anf. 18 Utbildningsminister GUSTAV FRIDOLIN (MP) replik
          </note>
          <note>
            Anf. 19 EMMA WALLRUP (V)
          </note>
          <note>
            (Beslut fattades under § 14.)
          </note>
          <note>
            § 7 Lag om fritidsbåtar och vattenskotrar
          </note>
          <note>
            Trafikutskottets betänkande 2015/16:TU8
          </note>
          <note>
            Anf. 20 EMMA WALLRUP (V)
          </note>
          <note>
            Anf. 21 LARS MEJERN LARSSON (S)
          </note>
          <note>
            Anf. 22 EDWARD RIEDL (M)
          </note>
          <note>
            (Beslut fattades under § 14.)
          </note>
          <note>
            § 8 Ett särskilt straffansvar för resor i terrorismsyfte
          </note>
          <note>
            Justitieutskottets betänkande 2015/16:JuU17
          </note>
          <note>
            Anf. 23 BEATRICE ASK (M)
          </note>
          <note>
            Anf. 24 LAWEN REDAR (S)
          </note>
          <note>
            Anf. 25 BEATRICE ASK (M) replik
          </note>
          <note>
            Anf. 26 LAWEN REDAR (S) replik
          </note>
          <note>
            Anf. 27 BEATRICE ASK (M) replik
          </note>
          <note>
            Anf. 28 LAWEN REDAR (S) replik
          </note>
          <note>
            Anf. 29 KENT EKEROTH (SD)
          </note>
          <note>
            Anf. 30 BEATRICE ASK (M) replik
          </note>
          <note>
            Anf. 31 KENT EKEROTH (SD) replik
          </note>
          <note>
            Anf. 32 BEATRICE ASK (M) replik
          </note>
          <note>
            Anf. 33 KENT EKEROTH (SD) replik
          </note>
          <note>
            Anf. 34 MATS PERTOFT (MP)
          </note>
          <note>
            Anf. 35 JOHAN HEDIN (C)
          </note>
          <note>
            Anf. 36 LINDA SNECKER (V)
          </note>
          <note>
            Anf. 37 BEATRICE ASK (M) replik
          </note>
          <note>
            Anf. 38 LINDA SNECKER (V) replik
          </note>
          <note>
            Anf. 39 BEATRICE ASK (M) replik
          </note>
          <note>
            Anf. 40 LINDA SNECKER (V) replik
          </note>
          <note>
            Anf. 41 LAWEN REDAR (S) replik
          </note>
          <note>
            Anf. 42 LINDA SNECKER (V) replik
          </note>
          <note>
            Anf. 43 LAWEN REDAR (S) replik
          </note>
          <note>
            Anf. 44 LINDA SNECKER (V) replik
          </note>
          <note>
            Anf. 45 KENT EKEROTH (SD) replik
          </note>
          <note>
            Anf. 46 LINDA SNECKER (V) replik
          </note>
          <note>
            Anf. 47 KENT EKEROTH (SD) replik
          </note>
          <note>
            Anf. 48 LINDA SNECKER (V) replik
          </note>
          <note>
            Anf. 49 ROGER HADDAD (L)
          </note>
          <note>
            Anf. 50 LAWEN REDAR (S) replik
          </note>
          <note>
            Anf. 51 ROGER HADDAD (L) replik
          </note>
          <note>
            Anf. 52 LAWEN REDAR (S) replik
          </note>
          <note>
            Anf. 53 ROGER HADDAD (L) replik
          </note>
          <note>
            Anf. 54 ANDREAS CARLSON (KD)
          </note>
          <note>
            (Beslut fattades under § 14.)
          </note>
          <note>
            § 9 Undantag från mervärdesskatt för vissa posttjänster
          </note>
          <note>
            Skatteutskottets betänkande 2015/16:SkU15
          </note>
          <note>
            (Beslut fattades under § 14.)
          </note>
          <note>
            § 10 Granskning av meddelande om handel för alla
          </note>
          <note>
            Näringsutskottets utlåtande 2015/16:NU8
          </note>
          <note>
            Anf. 55 HANS ROTHENBERG (M)
          </note>
          <note>
            Anf. 56 JOHAN NISSINEN (SD)
          </note>
          <note>
            Anf. 57 PETER HELANDER (C)
          </note>
          <note>
            Anf. 58 HÅKAN SVENNELING (V)
          </note>
          <note>
            Anf. 59 HANS ROTHENBERG (M) replik
          </note>
          <note>
            Anf. 60 HÅKAN SVENNELING (V) replik
          </note>
          <note>
            Anf. 61 HANS ROTHENBERG (M) replik
          </note>
          <note>
            Anf. 62 HÅKAN SVENNELING (V) replik
          </note>
          <note>
            Anf. 63 SAID ABDU (L)
          </note>
          <note>
            Anf. 64 LARRY SÖDER (KD)
          </note>
          <note>
            Anf. 65 HANNA WESTERÉN (S)
          </note>
          <note>
            Anf. 66 HANS ROTHENBERG (M) replik
          </note>
          <note>
            Anf. 67 HANNA WESTERÉN (S) replik
          </note>
          <note>
            Anf. 68 HANS ROTHENBERG (M) replik
          </note>
          <note>
            Anf. 69 HANNA WESTERÉN (S) replik
          </note>
          <note>
            Anf. 70 ANNIKA LILLEMETS (MP)
          </note>
          <note>
            Anf. 71 HÅKAN SVENNELING (V) replik
          </note>
          <note>
            Anf. 72 ANNIKA LILLEMETS (MP) replik
          </note>
          <note>
            Anf. 73 HÅKAN SVENNELING (V) replik
          </note>
          <note>
            Anf. 74 ANNIKA LILLEMETS (MP) replik
          </note>
          <note>
            Anf. 75 HANS ROTHENBERG (M) replik
          </note>
          <note>
            Anf. 76 ANNIKA LILLEMETS (MP) replik
          </note>
          <note>
            Anf. 77 HANS ROTHENBERG (M) replik
          </note>
          <note>
            Anf. 78 ANNIKA LILLEMETS (MP) replik
          </note>
          <note>
            Anf. 79 CARL SCHLYTER (MP)
          </note>
          <note>
            (Beslut fattades under § 14.)
          </note>
          <note>
            § 11 Handelspolitik
          </note>
          <note>
            Näringsutskottets betänkande 2015/16:NU9
          </note>
          <note>
            Anf. 80 HANS ROTHENBERG (M)
          </note>
          <note>
            Anf. 81 JOHAN NISSINEN (SD)
          </note>
          <note>
            Anf. 82 PETER HELANDER (C)
          </note>
          <note>
            Anf. 83 HÅKAN SVENNELING (V)
          </note>
          <note>
            Anf. 84 HANS ROTHENBERG (M) replik
          </note>
          <note>
            Anf. 85 HÅKAN SVENNELING (V) replik
          </note>
          <note>
            Anf. 86 HANS ROTHENBERG (M) replik
          </note>
          <note>
            Anf. 87 HÅKAN SVENNELING (V) replik
          </note>
          <note>
            Anf. 88 SAID ABDU (L)
          </note>
          <note>
            Anf. 89 HÅKAN SVENNELING (V) replik
          </note>
          <note>
            Anf. 90 SAID ABDU (L) replik
          </note>
          <note>
            Anf. 91 HÅKAN SVENNELING (V) replik
          </note>
          <note>
            Anf. 92 SAID ABDU (L) replik
          </note>
          <note>
            Anf. 93 LARRY SÖDER (KD)
          </note>
          <note>
            Anf. 94 JENNIE NILSSON (S)
          </note>
          <note>
            Anf. 95 HÅKAN SVENNELING (V) replik
          </note>
          <note>
            Anf. 96 JENNIE NILSSON (S) replik
          </note>
          <note>
            Anf. 97 HÅKAN SVENNELING (V) replik
          </note>
          <note>
            Anf. 98 JENNIE NILSSON (S) replik
          </note>
          <note>
            Anf. 99 ANNIKA LILLEMETS (MP)
          </note>
          <note>
            (Beslut fattades under § 14.)
          </note>
          <note>
            § 12 Granskning av statsrådens tjänsteutövning och regeringsärendenas
            handläggning
          </note>
          <note>
            Konstitutionsutskottets betänkande 2015/16:KU10
          </note>
          <note>
            Anf. 100 ANDREAS NORLÉN (M)
          </note>
          <note>
            Anf. 101 BJÖRN VON SYDOW (S)
          </note>
          <note>
            Anf. 102 FREDRIK ERIKSSON (SD)
          </note>
          <note>
            Anf. 103 ANDREAS NORLÉN (M) replik
          </note>
          <note>
            Anf. 104 FREDRIK ERIKSSON (SD) replik
          </note>
          <note>
            Anf. 105 ANDREAS NORLÉN (M) replik
          </note>
          <note>
            Anf. 106 FREDRIK ERIKSSON (SD) replik
          </note>
          <note>
            Anf. 107 AGNETA BÖRJESSON (MP)
          </note>
          <note>
            Anf. 108 PER-INGVAR JOHNSSON (C)
          </note>
          <note>
            Anf. 109 MIA SYDOW MÖLLEBY (V)
          </note>
          <note>
            Anf. 110 TUVE SKÅNBERG (KD)
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 13 Beslut om ärenden som slutdebatterats den 3 februari
          </note>
          <note>
            KrU4 Kultur och fritid för barn och unga
          </note>
          <note>
            KrU5 Radio och tv i allmänhetens tjänst
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            UU4 Kommissionens arbetsprogram 2016
          </note>
          <note>
            TU8 Lag om fritidsbåtar och vattenskotrar
          </note>
          <note>
            JuU17 Ett särskilt straffansvar för resor i terrorismsyfte
          </note>
          <note>
            SkU15 Undantag från mervärdesskatt för vissa posttjänster
          </note>
          <note>
            NU8 Granskning av meddelande om handel för alla
          </note>
          <note>
            NU9 Handelspolitik
          </note>
          <note>
            § 15 (forts. från § 12) Granskning av statsrådens tjänsteutövning
            och regeringsärendenas handläggning (forts. KU10)
          </note>
          <note>
            Anf. 111 HANS EKSTRÖM (S)
          </note>
          <note>
            Anf. 112 MARIA ABRAHAMSSON (M)
          </note>
          <note>
            Anf. 113 EMANUEL ÖZ (S)
          </note>
          <note>
            (Beslut skulle fattas den 25 februari.)
          </note>
          <note>
            § 16 Riksrevisionens rapport om transparensen i Årsredovisning
            för staten 2014
          </note>
          <note>
            Finansutskottets betänkande 2015/16:FiU12
          </note>
          <note>
            (Beslut skulle fattas den 25 februari.)
          </note>
          <note>
            § 17 Riksrevisionens rapport om statens finansiella tillgångar
          </note>
          <note>
            Finansutskottets betänkande 2015/16:FiU16
          </note>
          <note>
            (Beslut skulle fattas den 25 februari.)
          </note>
          <note>
            § 18 Genomförande av det moderniserade yrkeskvalifikationsdirektivet
          </note>
          <note>
            Utbildningsutskottets betänkande 2015/16:UbU6
          </note>
          <note>
            Anf. 114 ROBERT STENKVIST (SD)
          </note>
          <note>
            Anf. 115 ROSSANA DINAMARCA (V)
          </note>
          <note>
            Anf. 116 HÅKAN BERGMAN (S)
          </note>
          <note>
            Anf. 117 BETTY MALMBERG (M)
          </note>
          <note>
            Anf. 118 FREDRIK CHRISTENSSON (C)
          </note>
          <note>
            (Beslut skulle fattas den 25 februari.)
          </note>
          <note>
            § 19 Bordläggning
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Kammaren åtskildes kl. 17.05.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
