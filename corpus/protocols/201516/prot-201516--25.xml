<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--25</head>
          <docDate when="2015-11-11 00:00:00">2015-11-11 00:00:00</docDate>
        </div>
      </front>
      <body>
        <div>
          <note>
            § 1 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2015/16: 133
          </note>
          <note>
            Till riksdagen
          </note>
          <note>
            I nterpellation 2015/16:133 Arbetslöshetsmålet
          </note>
          <note>
            av Jenny Petersson (M)
          </note>
          <note>
            Interpellationen kommer att besvaras den 20 november.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 9 november 2015
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Catharina Nordlander
          </note>
          <note>
            Tf. expeditions- och rättschef
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:35 till miljö- och jordbruksutskottet
          </note>
          <note>
            Motioner
          </note>
          <note>
            2015/16:3258 till civilutskottet
          </note>
          <note>
            2015/16:3259 och 3260 till miljö- och jordbruksutskottet
          </note>
          <note>
            2015/16:3261 till näringsutskottet
          </note>
          <note>
            EU-dokument
          </note>
          <note>
            KOM(2015) 497 till näringsutskottet
          </note>
          <note>
            § 3 Höständringsbudget för 2015
          </note>
          <note>
            Finansutskottets betänkande 2015/ 16:FiU 11
          </note>
          <note>
            Höständringsbudget för 2015 (prop. 2015/16:2)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 4 AP -fondernas verksamhet t.o.m. 2014
          </note>
          <note>
            Finansutskottets betänkande 2015/ 16:FiU 6
          </note>
          <note>
            AP-fondernas verksamhet t.o.m. 2014 ( skr . 2014/15:130)
          </note>
          <note>
            föredrogs.
          </note>
          <note type="speaker">
            Anf. 1 HÅKAN SVENNELING (V):
          </note>
          <note>
            Herr talman! För att Sverige ska kunna klara framtida pensioner
            krävs en aktiv näringspolitik som skapar hög sysselsättning och
            god tillväxt.
          </note>
          <note>
            Vänsterpartiet anser att AP-fonderna i större utsträckning än
            i dag ska kunna användas för en aktiv näringspolitik. AP-fonderna
            bör förvaltas utifrån långsiktiga och samhällsekonomiska kriterier
            och inte utifrån kortsiktiga avkastningskrav som i dag. Det är
            inte enbart en hög avkastning som vi vill uppnå utan också en
            värld som inte förstörs av klimatuppvärmning och en värld där
            mänskliga rättigheter respekteras.
          </note>
          <note>
            Ett led i en sådan förändring vore att omvandla en av AP-fonderna
            till en fond för samhällsnyttiga investeringar. Fonden skulle
            kunna placera kapital i miljöteknik, bostäder, gruvnäring eller
            infrastruktur. För att AP-fonderna ska kunna användas i en aktiv
            och strategisk näringspolitik bör, enligt oss, även dagens snäva
            placeringsregler förändras. Man skulle till exempel kunna ändra
            på gränsvärdena för AP-fondernas ägande i svenska aktiebolag,
            så att de kan höjas. Dessutom borde förbudet mot att investera
            i onoterade värdepapper ses över, vilket i dag hindrar fonderna
            att investera i mindre bolag inom till exempel miljöteknik och
            medicin.
          </note>
          <note>
            Det har hänt mycket kring AP-fonderna det senaste året. I skrivelsen
            granskar regeringen fondernas arbete med hållbarhet. Vi i Vänsterpartiet
            kan konstatera att avkastningskravet på fonderna är överordnat
            kravet på att investeringar ska göras med hänsyn till miljön eller
            med respekt för de mänskliga rättigheterna.
          </note>
          <note>
            Vi i Vänsterpartiet anser i stället att AP-fondernas placering
            bör vägledas av följande riktlinjer avseende miljö och etik.
          </note>
          <note>
            För det första: Miljömässiga och etiska hänsyn ska likställas
            med målet om hög avkastning.
          </note>
          <note>
            För det andra: AP-fonderna ska inte göra några investeringar
            i kol, olja eller fossilgas.
          </note>
          <note>
            För det tredje: AP-fonderna ska avveckla befintliga investeringar
            i fossilindustrin inom fem år.
          </note>
          <note>
            För det fjärde: Samtliga AP-fonder ska ha kvantitativa mål för
            investeringar i förnybar energi.
          </note>
          <note>
            För det femte: Samtliga AP-fonder ska redovisa beräknade utsläpp
            av växthusgaser för sina investeringar.
          </note>
          <note>
            För det sjätte: AP-fonderna ska inte investera i bolag som använder
            skatteparadis för att undgå beskattning från Sverige eller från
            andra länder.
          </note>
          <note>
            Att dessa typer av ambitioner i stor utsträckning saknas i dag
            hos flera av AP-fonderna är tydligt. Jag ska ge några exempel.
          </note>
          <note>
            Arequiparegionen i södra Peru har det senaste året skakats av
            protester och demonstrationer mot Southern Copper Corporations
            gruvprojekt, kal ­ lat Tia Maria, i Tamdodalen . Lokalbefolkningen
            protesterar mot gruvföre ­ taget för att man fruktar att koppargruvan
            kommer att orsaka miljöskador, hota vattentillgången och påverka
            småböndernas förutsättningar att bedri ­ va jordbruk i området.
          </note>
          <note>
            Sedan början av 2009 har lokalsamhället hävdat att gruvdriften
            är skadlig för dess tillgång till vatten. Det begränsar produktionen
            av ris, sockerrör och paprika i Tambodalen, som anses vara landets
            kornbod.
          </note>
          <note>
            Efter folkligt motstånd lades projektet på is 2011. Men för ett
            par månader sedan återupptogs arbetet med gruvan. Det blåste på
            nytt liv i konflikten, och tusentals människor har deltagit i
            demonstrationer mot gruvplanerna . Demonstrationerna har mötts
            med våld av polis, vilket har lett till flera dödade och många
            skadade. Regeringen i Peru har förklarat undantagstillstånd sedan
            protesterna mot gruvprojektet Tia Maria eskalerat och har skickat
            militär till området. Dödstalen är nu uppe i fem civila och tusentals
            skadade.
          </note>
          <note>
            I Peru har konflikterna kring gruvnäringen varit många, och en
            stor del av landets yta berörs och hotas av gruvexploatering.
          </note>
          <note>
            Vad har detta med de svenska AP-fonderna att göra? Jo, de svenska
            AP-fonderna – Första, Andra och Sjunde – har alla investerat i
            detta bolag till ett värde av 214 miljoner kronor. Det var också
            bolagets huvudägare, Grupo México, som låg bakom den miljökatastrof
            vi såg i Mexiko i augusti 2014, då 40 000 kubikmeter giftigt gruvavfall
            läckte ut i floden och 20 000 människor förlorade sitt dricksvatten.
          </note>
          <note>
            AP-fondernas investering i Southern Copper Corporation kan starkt
            ifrågasättas utifrån etiska och miljömässiga hänsyn, inte minst
            med anledning av hotet mot Perus lokalbefolkning och dess möjligheter
            till rent vatten och en hållbar miljö. Frågan är om det är där
            som svenska pensionspengar gör mest nytta för en bättre värld.
          </note>
          <note>
            Flera europeiska pensionsfonder har de senaste åren dragit sig
            ur eller svartlistat bolag som bidrar till illegala bosättningar
            i Israel. Exempelvis svartlistade den norska oljefonden 2014 två
            bolag med koppling till bosättningar, Africa Israel Investments
            och Danya Cebus, för att de bidrar till allvarliga kränkningar
            av individuella rättigheter i krig eller konflikt genom byggandet
            av bosättningar i östra Jerusalem.
          </note>
          <note>
            Svenska UD har gjort en översyn av investeringsåtgärder med bäring
            på av Israel ockuperade områden. Där konstaterar man att olika
            aktörer gör olika bedömningar av investeringar i företag kopplade
            till Israels ockupa ­ tion.
          </note>
          <note>
            Men regeringen har varit ovillig att använda sig av de olika
            styrmedel som finns för att garantera att AP-fonderna inte investerar
            i illegala bosättningar. UD har samlat de vanligaste frågorna
            om Sveriges handelsavtal med Israel och Palestina i dokumentet
            Handel med Israel och Palestina. Regeringen ger där vissa rekommendationer
            om investeringar i bosättningar. Men vi i Vänsterpartiet anser
            att dessa är för vaga.
          </note>
          <note>
            Det saknas i dag ett regelverk som säkerställer att svenska företag
            och investerare inte engagerar sig i illegala bosättningar, och
            det saknas tydliga direktiv på området för de svenska AP-fonderna.
          </note>
          <note>
            Regeringen bör därför verka för att utforma förslag som förbjuder
            AP-fonderna att bedriva ekonomiskt samarbete i form av handel
            och investeringar med illegala bosättningar i Israel.
          </note>
          <note>
            Det är också tydligt att styrningen av AP-fonderna måste ändras,
            eftersom deras innehav påverkar allas vår framtid. Det är enorma
            belopp som investeras i ökade fossila utsläpp och därmed påverkar
            klimatet på ett oerhört negativt sätt. Dessa pengar borde i stället
            användas till investeringar i energiomställning och förnybar energi.
            Det är dags att ta fram mål för AP-fondernas innehav i förnybar
            energi och ge dem i uppdrag att börja avveckla de innehav de har
            i bolag som har investerat i fossila energikällor. Vi ser att
            Andra AP-fonden har tagit steg i rätt riktning, men tydlig styrning
            krävs för att det ska ha genomslag i alla AP-fonder.
          </note>
          <note>
            Ansvaret för att granska AP-fondernas placeringar ligger i dag
            på ett etiskt råd, vars verksamhet styrs och finansieras av fonderna
            själva. Vänsterpartiet anser att det bör tillsättas ett oberoende
            råd som kontinuerligt granskar AP-fondernas investeringar, så
            att de görs med hänsyn till miljö och med respekt för mänskliga
            rättigheter.
          </note>
          <note>
            Regeringens skrivelse visar också att AP-fondernas kostnader
            fortsätter att öka kraftigt, detta trots att finansutskottet vid
            flera tillfällen i hanteringen av tidigare års skrivelser har
            påpekat betydelsen av att minska kostnaderna. Under 2014 ökade
            förvaltningskostnaderna med hela 12,9 procent. Jag tycker att
            det är svagt av finansutskottet att inte vara starkare i sin kritik
            mot de ökade förvaltningskostnaderna. Vilken annan verksamhet
            skulle kunna öka sina kostnader med 12,9 procent utan att det
            blir ett ramaskri från finansutskottet eller i den allmänna politiska
            debatten? Skulle sjukförsäkringen, sjukvården eller barnomsorgen
            kunna göra det? Jag är mycket tveksam till det.
          </note>
          <note>
            Enligt skrivelsen betalade AP-fonderna ut 14,5 miljoner kronor
            i rörliga ersättningar till sina anställda under 2014. Enligt
            regeringens riktlinjer för anställningsvillkor i AP-fonderna får
            fonderna inte betala ut rörliga ersättningar till ledande befattningshavare.
            Det är däremot tillåtet att betala ut bonusar till övriga anställda.
            Enligt min och Vänsterpartiets uppfattning riskerar dessa rörliga
            ersättningar att leda till spekulation och till ökade risker i
            fondernas förvaltning. Av denna anledning bör denna typ av rörliga
            ersättningar i AP-fonderna förbjudas.
          </note>
          <note>
            Det är dags att utskottet agerar kraftfullt mot den kostnadsutveckling
            vi ser i fonderna. Det är inte rimligt att kostnaderna får stiga
            så kraftigt år efter år utan att problemen åtgärdas.
          </note>
          <note>
            Vi förutsätter att styrningen av AP-fondernas verksamhet utvecklas
            i den översyn som nu pågår. I mitten av juni 2015 presenterade
            Finansdepartementet departementspromemorian Förslag om ny reglering
            för AP-fonderna . Där föreslås att dagens nuvarande fem buffertfonder
            ska minskas till tre. Fonderna, som är myndigheter, ska heta Första–Tredje
            AP-fondsmyndigheterna.
          </note>
          <note>
            Vi tycker också att flera av de förslag som har presenterats
            har hämtat inspiration från den politik som Vänsterpartiet för.
          </note>
          <note>
            AP-fondernas administration ska samordnas, och man ger någon
            av fonderna i uppdrag att ansvara för ett gemensamt servicecenter.
            Vi utgår ifrån att detta kommer att följa regeringens princip
            om utlokalisering av nya myndigheter utanför Stockholms län. Dels
            behöver ett större ansvar tas för att placeringarna ska vara långsiktigt
            hållbara, dels behöver granskningen av placeringarna förbättras.
            Kostnaderna för AP-fondernas verksamhet måste även minskas.
          </note>
          <note>
            Med detta sagt föreslår jag att regeringens skrivelse om AP-fondernas
            verksamhet fram till och med 2014 läggs till handlingarna. Jag
            yrkar bifall till Vänsterpartiets motivreservation.
          </note>
          <note type="speaker">
            Anf. 2 MONICA GREEN (S):
          </note>
          <note>
            Herr talman! Finansutskottet behandlar i dag regeringens skrivelse
            2014/15:130 Redovisning av AP-fondernas verksamhet t.o.m. 2014
            . Utskottet föreslår att riksdagen lägger skrivelsen till handlingarna.
            Jag yrkar bifall till förslaget i betänkandet och avslag på motionerna.
          </note>
          <note>
            Innan jag går in på skrivelsen vill jag sätta det här med AP-fonderna
            i ett lite begripligare sammanhang. AP-fonderna förvaltar kapital
            för den allmänna pensionen, som består av inkomstpension och premiepension.
            Första, Andra, Tredje och Fjärde AP-fonden förvaltar bufferten
            i inkomstpensionssystemet. Hit förs kapital vid överskott, och
            härifrån tas kapital vid underskott i pensionsutbetalningarna.
            Sjätte AP-fonden är också en buffertfond i inkomstsystemet, men
            det är en stängd fond. Inget förs till eller från fonden.
          </note>
          <note>
            Sjunde AP-fonden skiljer sig från de andra då den förvaltar kapital
            i premiepensionssystemet. Sjunde AP-fondens fondportfölj Såfa
            är ett statligt alternativ i valet av premiepensionsfond.
          </note>
          <note>
            Det är just AP-fondernas verksamhet när det gäller pensioner
            som fi ­ nansutskottet hanterar i dag. I sammanhanget vill jag
            nämna det allmänna pensionssystemet. Det allmänna pensionssystemet
            består av inkomstpen ­ sion och premiepension. Inkomst- och premiepension
            är helt fristående från statsbudgeten, och finansieringen är kopplad
            till de inbetalningar arbetsgivarna gör varje månad som en del
            av den anställdes pensions ­ inkomst. Dessutom finns garantipensionen,
            som är ett grundskydd för per ­ soner som har rätt till pension
            men inte har haft tillräcklig inkomst. Den finansieras genom statsbudgeten
            och är fristående från inkomst- och pre ­ miepensionssystemet.
          </note>
          <note>
            Dessutom finns tjänstepension och avtalspension som de anställda
            har via sina arbetsgivare, ofta enligt kollektivavtal. Utöver
            detta finns frivillig pension, vilket kan tecknas av en privat
            pensionssparare.
          </note>
          <note>
            Inkomstpensionen är ett fördelningssystem där årets inbetalningar
            av pensionsavgifter från förvärvsarbetarna används för att betala
            ut pensionen till samma års pensionärer. Premiepension är den
            del av den allmänna pensionen som man själv kan påverka genom
            att göra val. Varje månad betalar arbetsgivaren in 18,5 procent
            av de anställdas pensionsgrundande inkomst.
          </note>
          <note>
            Nu till dagens ärende och riksdagens ställningstagande. Som jag
            sa har vi granskat regeringens skrivelse om AP-fondernas verksamhet.
            Stigande aktiekurser och fallande räntor bidrog till att buffertfonderna,
            alltså Första–Fjärde AP-fonderna samt Sjätte AP-fonden, redovisade
            ett resultat efter kostnader på 147 miljarder under 2014. Det
            är det fjärde högsta årsresultatet för fonderna sedan det nuvarande
            fondsystemet startade 2001. Resultatet innebar att fondernas samlade
            kapital ökade med 127 miljarder, från 1 058 miljarder i slutet
            av 2013 till 1 185 miljarder i slutet av 2014.
          </note>
          <note>
            Utskottet har även tittat på utvecklingen under det första halvåret
            av 2015. Fondernas halvårsrapporter visar att förvaltningen gav
            ett resultat på nästan 66 miljarder. Även det är ett gott resultat,
            och det ökade det sammanlagda kapitalet med ytterligare 55 miljarder.
            För sjätte året i rad var utbetalningarna i pensionssystemet under
            2014 större än pensionsavgifterna. Det innebar att buffertfonderna
            var tvungna att skjuta till 20,5 miljarder kronor för att täcka
            underskottet. Utskottet har noterat att buffertfonderna sedan
            2009 har fört över mer än 100 miljarder till pensionssystemet
            för att säkra de löpande pensionsutbetalningarna.
          </note>
          <note>
            Utskottet har under lång tid varit kritiskt till kostnadsutvecklingen
            i fonderna. Utskottet konstaterar att förvaltningskostnaderna
            steg med 139 miljoner kronor under 2014, till en nivå av 1 693
            miljoner kronor. Det motsvarar en uppgång på 12,9 procent. Det
            är inte acceptabelt, och det är därför vi välkomnar den utredning
            som nu har varit ute på remiss.
          </note>
          <note>
            Herr talman! På utskottets uppmaning granskar regeringen varje
            år även fondernas arbete med miljö och etik i förvaltningen. I
            årets skrivelse utvärderas fondernas arbete med att integrera
            hållbarhetsfrågorna i det löpande systemet med en löpande analys
            och en löpande förvaltning. Utskottet har tidigare konstaterat
            att integrering är en av de viktigaste faktorerna för att nå en
            hållbar förvaltning. Enligt skrivelsen fortsatte fondernas integreringsarbete
            under 2014. Utskottet delar dock regeringens uppfattning att det
            är viktigt att fonderna fortsätter att prioritera integreringen
            av hållbarhet i förvaltningen, inte minst för att långsiktigt
            säkra avkastningen av pensionskapitalet så att vi kan säkra pensionerna.
          </note>
          <note>
            I juni 2015 presenterade Finansdepartementet promemorian Nya
            regler för AP-fonderna . I promemorian föreslås bland annat ett
            kostnadstak för fonderna och att fondernas administration samordnas
            på olika sätt. Det föreslås också att fondernas undantag från
            statlig revision tas bort. Promemorian har skickats på remiss,
            och remisstiden gick ut förra månaden. Vi förutsätter att regeringen
            återkommer i frågan när remissvaren har sammanställts, så att
            vi kan få bra placeringsregler i framtiden.
          </note>
          <note type="speaker">
            Anf. 3 JÖRGEN ANDERSSON (M):
          </note>
          <note>
            Herr talman! Vi behandlar alltså betänkande FiU6, som behandlar
            en skrivelse från regeringen om AP-fondernas verksamhet. Jag hade
            väl kanske önskat att Miljöpartiet var här i dag, för det hade
            varit intressant att diskutera dessa frågor med just Miljöpartiet
            med tanke på debatten som pågår just nu.
          </note>
          <note>
            Detta är ett årligt återkommande ärende och har som syfte att
            redovisa verksamheterna i AP-fonderna. AP-fonderna som förvaltar
            buffertkapitalet har som avsikt att bidra till pensionssystemet,
            det vill säga fungera som en buffert och fylla på i pensionssystemet
            om pensionsinbetalningarna inte räcker för de åtaganden som finns
            för utbetalningar av pensioner. Avsikten är alltså inte att AP-fondernas
            verksamhet ska vara en tummelplats för ambitiösa politiker att
            använda för diverse politiska mål och projekt. Inte heller är
            buffertkapitalet avsett för att förändra världen. Det innebär
            dock inte att det ska stå i strid med utvecklingen.
          </note>
          <note>
            AP-fondernas verksamhet har ett tydligt uppdrag att förvalta
            buffertkapitalet till långsiktig nytta för pensionssystemet. Man
            får nog ändå säga att man lyckats relativt väl med att fungera
            just som pensionsbuffert – sedan 2001 har kapitalet ökat med 647
            miljarder eller 5,3 procent per år. Inkomstindex, som ligger till
            grund för uppräkningen av pensionsåtagandet, har under samma period
            ökat med 3,1 procent. Detta innebär att överskottet kan sägas
            ha ökat kapitalet med 327 miljarder under denna period. Resultatet
            för fonderna har således bidragit till finansieringen av och hållbarheten
            i pensionssystemet.
          </note>
          <note>
            Bara under 2014 har resultatet visat på ett överskott om 147
            miljarder och en kapitalisering om 127 miljarder. Det innebär
            att buffertkapitalet vid ingången av 2015 uppgick till 1 185 miljarder.
          </note>
          <note>
            Skillnaden mellan överskott och kapitalisering om 20,5 miljarder
            av buffertkapitalets avkastning är alltså bidraget till pensionssystemet
            under 2014. Utan detta tillskott hade pensionsbromsen tvingats
            fram.
          </note>
          <note>
            Vi har således anledning att vara tacksamma för AP-fondernas
            goda verksamhet. Det har inneburit att pensionärerna kunnat behålla
            köpkraft, och det är till nytta för oss alla. Det har varit till
            gagn för pensionärerna och för skattekollektivet att AP-fonderna
            lyckats upprätthålla en bra verksamhet och visa en god avkastning.
            Till stor del beror detta på en tydlig avgränsning mellan politisk
            styrning och självständig förvaltning med syftet bästa möjliga
            avkastning till långsiktig nytta för pensionssystemet.
          </note>
          <note>
            Självklart, med tanke på AP-fondernas icke obetydliga kapital,
            måste förvaltningen ske föredömligt genom ansvarsfulla investeringar
            och ett ansvarsfullt ägande för en hållbar utveckling. Men i detta
            finns ingen motsättning.
          </note>
          <note>
            Naturligtvis har avkastningen till stor del sin grund i en minst
            sagt gynnsam tillgångsutveckling. Massiva stimulanser, inte minst
            från centralbanker runt om i världen, har gynnat tillgångsvärden
            på till exempel fastighetsmarknader, och börsvärden har stigit
            kraftigt.
          </note>
          <note>
            Med dessa förutsättningar har det möjligen förenklat en verksamhet
            med högt uppsatta mål på avkastning. I ljuset av detta kan möjligen
            kostnaden för förvaltningen diskuteras. Hade resultatet uppnåtts
            under andra förutsättningar med mindre gynnsamma förhållanden
            hade ersättningen för resultatet varit svårt att ifrågasätta.
            Under rådande förhållanden kan det diskuteras. Det ska dock sägas
            att kostnadsutvecklingen inte kan isoleras enbart till AP-fondernas
            verksamhet. Den är nog snarare ett utslag för hur förhållandena
            ser ut i ett bredare perspektiv på just denna marknad.
          </note>
          <note>
            Det är lätt att inse att AP-fonderna har att förhålla sig till
            rådande förhållanden på den marknad de befinner sig i, vilket
            naturligtvis inte innebär att de är fria från ansvar att tillse
            och motverka kostnadsutvecklingen för förvaltningen utan att för
            den skull dränera sig helt på sitt humankapital. Det är en fråga
            vi sannolikt kommer att återkomma till. Det är också en fråga
            vi från utskottets sida haft synpunkter på under ganska lång tid.
            Självklart måste man inse att det inte på ett enkelt sätt låter
            sig göras. Men det finns förväntningar på AP-fonderna om att strategier
            tas fram och att kostnadsmedvetenhet råder.
          </note>
          <note>
            Herr talman! Buffertkapitalets avkastning har i högsta grad bidragit
            till ett mer hållbart pensionssystem. Avsikten med AP-fondernas
            verksamhet har varit att bidra till en buffert som kan fylla på
            pensionssystemet när åtagandet blir större än inbetalningarna.
            AP-fonderna har sedan 2001 varit just det som avsikten var att
            de skulle vara, en buffert i pensionssystemet. Låt oss därför
            hoppas att de också fortsätter att vara just det.
          </note>
          <note>
            Med detta, herr talman, föreslår jag att skrivelsen läggs till
            handlingarna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 5 Färdigställandet av EU:s ekonomiska och monetära union
          </note>
          <note>
            Finansutskottets utlåtande 2015/ 16:FiU 13
          </note>
          <note>
            Färdigställandet av EU:s ekonomiska och monetära union
          </note>
          <note>
            föredrogs.
          </note>
          <note type="speaker">
            Anf. 4 BÖRJE VESTLUND (S):
          </note>
          <note>
            Herr talman! Det här är ett granskningsbetänkande med anledning
            av den så kallade de fem ordförandenas rapport, där man vill färdigställa
            EU:s ekonomiska och monetära union.
          </note>
          <note>
            Jag yrkar på att utlåtandet läggs till handlingarna. I övrigt
            kommer jag att kommentera de två särskilda yttranden som finns
            i ärendet.
          </note>
          <note>
            När det kommer ett EU-dokument till kammaren som är så pass intressant
            att det kan väcka debatt i samhället och ha ett allmänintresse
            hos många finns det ett värde av att kammaren dels granskar, dels
            för debatt kring de aktuella ärendena. Just denna rapport uppfyller
            alla kriterier för detta. Det är talmannen, oftast tillsammans
            med presidierna i respektive utskott, som beslutar om ifall det
            ska vara ett granskningsbetänkande.
          </note>
          <note>
            Herr talman! Rapporten är som sagt framtagen av de fem ordförandena
            i EU-kommissionen, rådet, eurogruppen, Europaparlamentet och Europeiska
            centralbanken.
          </note>
          <note>
            De konkreta förslagen är att fördjupa samarbetet på det ekonomiska
            och monetära området genom befintliga instrument för i första
            hand euroländerna. Men vi misstänker också att det finns skäl
            att anta att det kommer att påverka länder utanför EMU.
          </note>
          <note>
            Vad vill man då?
          </note>
          <note>
            För det första vill man skapa det man benämner en ekonomisk union,
            som omfattar frågor som att skapa en konkurrenskraftsmyndighet
            i varje land. Den ska ha till uppgift bedöma om löneutvecklingen
            i landet är hållbar och hur den förda politiken påverkar konkurrenskraften.
          </note>
          <note>
            Vidare ska man förstärka förfarandet vid makroekonomiska obalanser,
            det vill säga när ett land har stora problem med sin ekonomi.
            EU-kommissionen vill varje år genomföra en granskning av euroländernas
            ekonomi. Det gör man redan i dag, men man vill fördjupa och utöka
            den så kallade europeiska terminen.
          </note>
          <note>
            Slutligen vill man när det gäller den ekonomiska unionen ha en
            mer bindande samordning för euroländerna vad gäller regler på
            arbetsmarknaden, konkurrenskraft och företagsklimat.
          </note>
          <note>
            Herr talman! För det andra vill man etablera en finansiell union.
            Det gäller framför allt att slutföra bankunionen med att bland
            annat fullt ut finansiera den så kallade resolutionsfonden. Man
            menar vidare att bankunionen förutsätter en gemensam insättningsfond.
          </note>
          <note>
            För det tredje vill man skapa en finanspolitisk union och föreslår
            ett finanspoliskt råd på EU-nivå som ska ha till uppgift att samordna
            och komplettera medlemsstaternas egna finanspolitiska råd.
          </note>
          <note>
            Vidare vill man ha en makroekonomisk stabiliseringsfunktion,
            det vill säga att EU ska arbeta på ett mer systematiskt sätt för
            att motverka makroekonomiska chocker i enskilda medlemsstater
            och på ett tidigt stadium gå in och stötta upp.
          </note>
          <note>
            Herr talman! Sist men inte minst vill man ha en politisk union
            med ett fördjupat parlamentariskt deltagande. Det som är intressant
            i sammanhanget är att det bara gäller EU-parlamentet. Man pratar
            inte om de natio ­ nella parlamenten, vilket vi i utskottet kan
            beklaga. Det blir nämligen väldigt svårt att ha en riktig dialog
            om det bara ska gälla EU-parlamentet, som förvisso är en folkvald
            grupp men som kanske har ett lite annat perspektiv än det vi har
            i de nationella parlamenten. Man vill på detta sätt skärpa Europaparlamentets
            roll i frågor som rör den monetära unionen.
          </note>
          <note>
            Slutligen vill man också ha en samlad internationell representation
            från euroområdet och konsolidera EMU. Stabilitetsmekanismen, europluspakten
            med mera gäller enbart euroländerna. Dessutom föreslår man i ett
            andra steg ett slags finansdepartement på EU-nivå som också skulle
            gälla bara för euroländerna.
          </note>
          <note>
            Herr talman! I utlåtandet finns också en redovisning av hur utskottet
            har ställt sig till liknande frågor som härrör till EMU-området.
          </note>
          <note>
            Det är av stor betydelse att medlemsländerna har ett förtroendefullt
            samarbete, både när det gäller euroländerna och länderna utanför
            EMU. Det är av stor vikt att det inte blir en uppdelning av Europeiska
            unionen.
          </note>
          <note>
            Utskottet menar också att man först ska se till att befintliga
            regelverk fungerar och använda dom och inte börja med att skapa
            nya regelverk.
          </note>
          <note>
            I meddelandet finns ett antal förslag som denna kammare aldrig
            kan tänka sig att ställa sig bakom. Det gäller framför allt sådana
            åtgärder som mer eller mindre skulle utplåna medlemsstaternas
            beslutanderätt över den ekonomiska politiken.
          </note>
          <note>
            Utskottet vill se ett tydligt nationellt ansvarstagande genom
            samarbete med andra länder och inte helt och hållet överlämna
            väsentliga beslut om den ekonomiska politiken till en annan nivå.
          </note>
          <note>
            Det är på nationell nivå som vägvalen i den ekonomiska politiken
            slutligen ska göras och genomföras under effektivt parlamentariskt
            deltagande och med verkligt ansvarsutkrävande.
          </note>
          <note>
            Herr talman! Jag vill slutligen kommentera de särskilda yttrandena.
            Vad gäller huvuddelen av dessa yttranden är det svårt förstå varför
            man har en avvikande uppfattning i förhållande till majoritetens
            uppfattning.
          </note>
          <note>
            Jag kan förstå SD:s kritik där man tycker att Sverige ska begära
            ett undantag från EMU. Det kan man ha olika uppfattning om, men
            i övrigt överensstämmer denna avvikande mening i stor utsträckning
            med vad utskottet säger.
          </note>
          <note>
            Vänsterpartiets avvikande mening gör mig något förvirrad. Man
            är kritisk mot att några länder har valt att samarbeta med euroländerna,
            och man kritiserar euroländerna för att dessa länder gör det.
            Jag tycker att det är storebrorsfasoner av sällan skådat slag,
            herr talman.
          </note>
          <note>
            Det vore bättre att fundera över på vilket sätt vi i vårt parlament
            kan se till att utveckla EU:s samarbete så att man inte går mot
            en federalistisk hållning. Jag kom precis från en ekonomisk konferens
            i Luxemburg, och de federativa inslagen var tydliga.
          </note>
          <note>
            Denna kammare är överens om att vi inte vill ha mer federalism.
            Därför ska vi vara tydliga med att vi inte vill ha det.
          </note>
          <note>
            Det är tråkigt att vi inte kan ha en enig uppfattning utan att
            man måste veva lite om att man tycker väldigt illa om EMU och
            därför ha en avvikande uppfattning. Det är beklagligt, herr talman.
          </note>
          <note type="speaker">
            Anf. 5 DENNIS DIOUKAREV (SD):
          </note>
          <note>
            Herr talman! Med anledning av rapporten Färdigställandet av EU:s
            ekon omiska och monetära union , EMU, lämnade Sverigedemokraterna
            in ett särskilt yttrande till finansutskottet. Jag vill här vidareutveckla
            vår syn på rapporten och dess innehåll.
          </note>
          <note>
            Rapporten anger en plan i två steg med åtgärder för att ge EMU
            fyra ömsesidigt kompletterande grundstenar i form av en ekonomisk,
            finansiell, finanspolitisk och politisk union.
          </note>
          <note>
            I rapporten går att läsa att man ska slutföra bankunionen och
            övergå till ett mer gemensamt beslutfattande i euroområdet i frågor
            om den natio ­ nella ekonomiska politiken och budgeten samt att
            man ska inrätta en så kallad stabiliseringsfunktion. Ett inrättande
            av ett permanent ordförandeskap i eurogruppen är en annan sak
            som föreslås tillsammans med fler bindande krav och ett gemensamt
            finansdepartement.
          </note>
          <note>
            Herr talman! Vi värnar om självbestämmanderätten. Därför är vi
            kritiska till ytterligare initiativ till centralisering och federalisering
            av den ekonomiska politiken i EU.
          </note>
          <note>
            Sverige bör deklarera att vi avser att stå utanför bankunionen.
            På samma sätt bör vi markera mot bindande konvergenskrav och mot
            inrättandet av en stabiliseringsfunktion. En sådan funktion skulle
            bara resultera i ytterligare transfereringar länderna emellan.
            Som vi alla vet har EU-budgeten redan i dag genom medlemsavgifterna
            ett alltför stort inslag av denna Robin Hood -politik. En stabiliseringsfunktion
            skulle dessutom ge ännu mer kontroll till EMU över den inhemska
            finanspolitiken.
          </note>
          <note>
            Jag måste säga att det är en mycket oroande utveckling vi nu
            ser där EU-maskineriet tar mer makt på område efter område i land
            efter land på bekostnad av de nationella budgetarna.
          </note>
          <note>
            Sverigedemokraterna värnar om subsidiaritets- och proportionalitetsprinciperna,
            och vi förutsätter att dessa respekteras av samtliga parter. Därför
            bör vi också markera mot inrättandet av ett gemensamt finansdepartement.
          </note>
          <note>
            Sverigedemokraternas principiella utgångspunkt i betänkandet
            kompliceras betydligt av det faktum att såväl nuvarande som tidigare
            regering konsekvent vägrat att förhandla fram ett formellt undantag
            för Sverige att gå med i valutaunionen.
          </note>
          <note>
            När en av våra ledamöter i EU-nämnden lyfte upp frågan för några
            veckor sedan sa statsministern att det är en total icke-fråga
            och att det vore rent av löjligt om Sverige skulle vilja ha ett
            formellt undantag såsom Danmark och Storbritannien har .
          </note>
          <note>
            Herr talman! Tro det eller ej , men jag har inte varit den mest
            högljudda EU-kritikern i vårt parti. Men för varje dag som går
            och ju mer jag läser, desto mer förfäras jag över utvecklingen.
            Den enskilde medborgarens inflytande över sitt eget liv minskar
            samtidigt som EU:s makt ökar.
          </note>
          <note>
            Ett exempel är Portugal där den sittande regeringen förlorade
            valet till en EU-kritisk vänstermajoritet men vägrar ge ifrån
            sig makten med motiveringen att de är emot EU.
          </note>
          <note>
            Europeiska kommissionens ordförande Jean-Claude Junckers inställning
            till fria val är också tydlig. Detta är hans egna ord: ”Det finns
            inte något demokratiskt val när det kommer till EU:s fördrag.”
          </note>
          <note>
            Är detta ett Europa som vi vill ha? Är det den framtid som vi
            går mot?
          </note>
          <note>
            Det här är en process som pågår bakom stängda dörrar dag in och
            dag ut. Det är uppenbart att man försöker göra EU och EMU till
            någon form av maktpolitisk tungviktare på den globala spelplanen:
            en nation, en valuta och en union. Men med allt som pågår i vår
            omvärld är inte stormaktsambitioner det vi behöver mer av.
          </note>
          <note>
            Samtidigt är beskedet från svenskarna glasklart: Vi vill inte
            ha er europeiska superstat.
          </note>
          <note>
            Endast 15 procent skulle rösta för euron som valuta, enligt en
            undersökning från SCB i maj.
          </note>
          <note>
            Även om vissa krafter i denna kammare arbetar hårt för att Sverige
            ska bli av med sitt självbestämmande bör vi som företrädare för
            folket ge svenskarna en möjlighet att tycka till genom en folkomröstning
            om EMU.
          </note>
          <note>
            Jag har hyser inga förhoppningar om att övertyga någon i denna
            kammare med mitt anförande, men ni som tittar på detta kan vara
            säkra på en sak. Sverigedemokraterna kommer alltid att vara en
            garant för den viktigaste demokratiska principen: All offentlig
            makt ska utgå från folket.
          </note>
          <note type="speaker">
            Anf. 6 BÖRJE VESTLUND (S) replik:
          </note>
          <note>
            Herr talman! Dennis Dioukarev har några synpunkter som bör bemötas.
          </note>
          <note>
            Det finns ett förslag om en ordförande för euroländerna. Detta
            måste väl euroländerna själva få avgöra. Det påverkar inte oss
            så länge vi står utanför euron.
          </note>
          <note>
            Sverigedemokraterna efterfrågar en folkomröstning om EMU. Vi
            har ju haft en sådan, och svenska folket sa tydligt nej. Vad ska
            vi folkomrösta om och varför? Det är möjligt att fler är emot
            EMU nu än då. Det vet jag inte, men det kan väl hända.
          </note>
          <note>
            Sverigedemokraterna kräver att vi ska stå utanför bankunionen.
            Det gör vi ju, och just nu finns inga planer på att gå in i bankunionen.
            Den dagen det gör det får vi ta ställning till det i denna kammare.
            Det är inget som ska göras rakt upp och ned.
          </note>
          <note>
            Ni kritiserar också stabiliseringsmekanismen. Ja, det finns anledning
            att kritisera delar i stabiliseringsmekanismen, framför allt när
            det gäller de federativa inslagen.
          </note>
          <note>
            Men vilket land skulle klara sig utan hjälp från andra länder
            den dag som de får problem med så kallade makroekonomiska chocker,
            det vill säga stora problem med den egna ekonomin? Det är det
            enda jag tycker är ologiskt. När Sverige hade sin stora ekonomiska
            kris var det klart att vi fick en massa hjälp utifrån, även om
            det naturligtvis blev till en skuld för oss.
          </note>
          <note>
            När det gäller stängda dörrar vill jag påstå att det svenska
            parlamentet är mycket mer stängt än vad institutionerna i EU är.
            Kommissionen är stängd och den svenska regeringen också, men Europaparlamentet
            är betydligt mer öppet än vad det svenska parlamentet är.
          </note>
          <note type="speaker">
            Anf. 7 DENNIS DIOUKAREV (SD) replik:
          </note>
          <note>
            Herr talman! Jag förstår att Börje Vestlund gärna vill ifrågasätta
            vår kritik och flytta fokus från det egentliga huvudproblemet,
            nämligen att EU fattar beslut över huvudet på svenskarna samtidigt
            som socialdemokratin ger sitt tysta medgivande, eller som statsministern
            uttryckte det: Det är en total icke-fråga.
          </note>
          <note>
            Jag bollar tillbaka frågan till Börje Vestlund: Varför är ni
            socialdemokrater inte ärliga i er retorik till väljarna och berättar
            om er relativt positiva inställning till EU och EMU?
          </note>
          <note type="speaker">
            Anf. 8 BÖRJE VESTLUND (S) replik:
          </note>
          <note>
            Herr talman! Vi är positiva till EU, men precis som med de flesta
            andra företeelser i vårt samhälle är vi kritiska när det finns
            anledning till det.
          </note>
          <note>
            När det gäller de federativa inslagen i EU är vi kritiska. Det
            är för övrigt också en stor majoritet i den här kammaren. Vad
            vi inte är kritiska emot är samarbetet på den europeiska nivån.
            Vi har alltid definierat EU som ett mellanstatlig samarbete.
          </note>
          <note>
            Jag ska ta det där med EMU också. Nej, vi har inte begärt något
            undantag av det enkla skälet att det i dag inte finns någonting
            som tyder på att EU inom de närmaste åren skulle tvinga in Sverige
            i EMU. Låt mig säga så här: Det finns tillräckligt många länder
            som står på kö för att komma in i EMU, så jag tror inte att det
            är någon större fara för att Sverige inom överskådlig tid skulle
            tvingas in i EMU. Den dagen det blir så får vi väl diskutera det
            då.
          </note>
          <note>
            Det är inte så att statsministern eller någon annan minister
            åker till Bryssel eller var man nu har sammanträden och säger
            ja och amen till vartenda förslag. Vi har ganska avancerade slutsatser
            där det är väldigt tydligt när vi från tid till annan har en avvikande
            uppfattning när det gäller EU.
          </note>
          <note>
            När vi instämmer är det i frågor som vi är ganska överens om.
            Det gäller handelspolitik, konkurrenskraftsfrågor och numera också
            energifrågor – saker där vi vinner på att samarbeta. Men om man
            däremot skulle börja lägga sig i den ekonomiska politiken blir
            det fel.
          </note>
          <note type="speaker">
            Anf. 9 DENNIS DIOUKAREV (SD) replik:
          </note>
          <note>
            Herr talman! Börje Vestlund säger att det är flera länder som
            är på väg in i EMU. Det kan jag bara beklaga. Han säger även att
            vi kan diskutera detta senare, men problemet finns ju här och
            nu.
          </note>
          <note>
            Jag vet att politisk handlingskraft inte är Socialdemokraternas
            starka sida, men det är i alla fall Sverigedemokraternas. Jag
            förstår mig inte på käbblet från talarstolen just nu.
          </note>
          <note type="speaker">
            Anf. 10 HÅKAN SVENNELING (V):
          </note>
          <note>
            Herr talman! De man egentligen skulle vilja debattera med i dag
            är EU-kommissionen eller någon av de fem gubbar som ligger bakom
            denna rapport. För det är dessa gubbar som ligger bakom de extremt
            federalistiska förslag man lägger på bordet när EU och EMU krisar
            i sina grundvalar.
          </note>
          <note>
            Man tar sin utgångspunkt i beskrivningen att EMU inte är färdigställt
            och att man därför måste genomföra ännu mer överstatlighet. Min
            analys är klar: EU och EMU saknar förmåga att lösa de utmaningar
            vi står inför, då man är fastlåst i sitt nyliberala projekt att
            flytta makten bort från människor och närmare storkapitalet i
            Europa.
          </note>
          <note>
            Även om vi som partier har ganska olika syn på EU och EMU kommer
            vi i dag att stå ganska nära varandra, f ör inget svenskt parti
            önskar sig ett mer federalistiskt EU eller ett Europas förenta
            stater. Därför känns det som att det är kommissionen som borde
            stå här och försvara sin rapport.
          </note>
          <note>
            År 2003 tog svenska folket Sveriges klokaste ekonomiska beslut:
            att inte gå med i EMU. Det har visat sig gång på gång att Sveriges
            förmåga att klara finanskrisen har varit bättre genom att vi har
            haft beslutsmakten på hemmaplan och inte i Frankfurt. Finanskrisen
            har tyvärr också visat att vi som stod på nej-sidan i EMU-folkomröstningen
            gång efter annan har fått rätt i våra profetior om vad som skulle
            kunna hända. Grekerna vet bättre än något annat folk svaret på
            den frågan.
          </note>
          <note>
            Men det är inte bara i Grekland som fattigdomen breder ut sig
            i Europa. Europas högerpolitiker försöker svälta medborgarna ut
            ur krisen, vilket har visat sig vara fel medicin. Priset är i
            dag fattigdom och social oro.
          </note>
          <note>
            OECD presenterade förra året statistik som visar att ojämlikheten
            i Europa har ökat kraftigt. Man skrev också att sociala utgifter
            och investeringar bör riktas till de mest behövande. Vidare sa
            man att generella nedskärningar i välfärdens transfereringssystem
            bör undvikas. Det visar att även OECD har sett att den förda högerpolitiken
            har raserat en välfärd som tidigare fungerade.
          </note>
          <note>
            När välfärden raseras är det tydligt att särskilt kvinnor blir
            drabbade. Kvinnors rättigheter är på tillbakagång i EU. Vi ser
            en tydlig tendens till att åtstramningspolitiken håller på att
            förpassa jämställdheten tillbaka till 50-talsnivå.
          </note>
          <note>
            I spåren av eurozonens krav på nedskärningar följer otrygga anställningar,
            påtvingad deltid och diskriminering på arbetsmarknaden. Många
            kvinnor är beroende av de arbetstillfällen som finns i offentlig
            sektor och drabbas därför dubbelt när den monteras ned.
          </note>
          <note>
            Kvinnor får ta mer ansvar för det oavlönade arbetet. De tvingas
            sluta jobba eller gå ned på deltid för att ta hand om barn, gamla
            eller sjuka när förskolan och äldreomsorgen monteras ned. Vänsterpartiet
            menar att ett mycket effektivt sätt att motarbeta detta skulle
            vara att EU helt enkelt byter om från dagens åtstramningskostym
            till en investeringskostym.
          </note>
          <note>
            Satsningar på offentlig sektor är en förutsättning för att kvinnor
            ska kunna frigöras för att delta på arbetsmarknaden, både i offentlig
            och i privat sektor, och få ekonomisk frihet och större möjligheter
            att påverka sina liv.
          </note>
          <note>
            Vad är då EU:s svar på att EMU har lett till att ländernas ekonomi
            gått åt skogen? Jo, mer överstatlig makt, mer federalism och mindre
            demokrati. Man börjar lite försiktigt i ett första steg med att
            öka marknadsharmoniseringen, men dunkar på rejält i ett andra
            steg med egen finansminister och eget finansdepartement. Man försöker
            bilda EU:s ekonomiska stat.
          </note>
          <note>
            Rapporten innehåller mycket långtgående förslag om att fördjupa
            EU-samarbetet. Stora steg tas mot ökad överstatlighet, och makten
            förskjuts från medlemsstaterna till EU. Därför är jag starkt kritisk
            till rapportens förslag.
          </note>
          <note>
            Problemen i euroområdet kan inte lösas genom att man beskär de
            natio ­ nella parlamentens beslutsrätt över finanspolitiken. Överstatliga
            lösningar hindrar de enskilda medlemsstaterna från att fatta nödvändiga
            beslut ut ­ ifrån sina förutsättningar. Då ländernas förutsättningar
            och utmaningar är olika finns det obalanser i ländernas ekonomi.
            Dessa kan inte lösas genom en federal inriktning; det är fel väg
            att gå.
          </note>
          <note>
            Flera av rapportens förslag innehåller i dag frågetecken. På
            vilket sätt stärks konkurrenskraften i länderna genom att alla
            länder skaffar sig konkurrenskraftsmyndigheter? Vad innebär det
            för vårt samarbete i den nordisk-baltiska valkretsen i IMF om
            EU ska tala med mer gemensam representation? Vad innebär det att
            ett gemensamt finansdepartement inrättas för EU? Vilken makt flyttas
            då från de nationella medlemsstaterna?
          </note>
          <note>
            Enligt min mening är det viktigt att medlemsstaternas kompetens
            inte beskärs ytterligare. De åtgärder som föreslås i rapporten
            innebär ett ökat EU-inflytande. Grundläggande befogenheter flyttas
            från medlemsstaterna, och fördragsändringar kommer att bli nödvändiga
            om detta ska genomföras.
          </note>
          <note>
            I Sverige har vi tre bra referenspunkter i våra nordiska grannländer
            att jämföra oss med när det kommer till EU och EMU. Norge är inte
            med EU, Danmark är med i EU men inte EMU och Finland är med i
            EMU.
          </note>
          <note>
            Finnarna kämpar i dag hårt med den nya borgerliga, rasistiska
            regeringens politik, som har inneburit att Europas åtstramningspolitik
            även har kommit till Finland. Danmark har fyra undantag från EU-samarbetet
            inskrivna i sitt avtal. Ett av dessa är att Danmark inte behöver
            gå med i EMU. Även Storbritannien har ett sådant undantag, men
            Sverige har i praktiken skrivit på att vi en dag ska gå med i
            EMU, genom att vi undertecknade Lissabonfördraget utan undantag.
          </note>
          <note>
            Från svensk sida har man aldrig krävt ett undantag. Det tror
            jag främst beror på att vi har haft mycket EMU-positiva politiker
            vid makten. Detta krav har aldrig formulerats mot EU trots att
            svenska folket faktiskt sa nej i en folkomröstning 2003.
          </note>
          <note>
            När nu Europas högermän vill fördjupa EMU ännu mer än tidigare
            är det hög tid att vi som politiker lever upp till folkets krav
            på ett undantag, för det är att respektera folkomröstningens resultat.
            Därför behövs ett svenskt undantag gentemot EMU.
          </note>
          <note>
            Det är bra att vi här i dag i riksdagen, trots att Sverige inte
            är med i EMU, debatterar denna rapport. Det krävs en bred debatt
            och att de natio ­ nella parlamenten involveras i de diskussioner
            som förs om ett framtida EMU. Även om demokratisk legitimitet
            aldrig har varit EU:s paradgren är det en central fråga som måste
            stå i fokus vid förändringar. Ska man lyfta fram något som är
            positivt i rapporten är det just att Europaparlaments makt skulle
            stärkas i förhållande till andra EU-institutioner. Men tyvärr
            har man helt och hållet misslyckats med att lyfta parlamenten
            i medlemsstaterna.
          </note>
          <note type="speaker">
            Anf. 11 BÖRJE VESTLUND (S) replik:
          </note>
          <note>
            Herr talman! Jag tycker att det finns anledning att rätta till
            en del saker som är tagna nästan ur luften.
          </note>
          <note>
            För det första säger Håkan Svenneling att det finns för lite
            av välståndspolitik och den typen av politik i Europa. Det tror
            jag att alla kan instämma i efter det här året. Men sedan kritiserar
            han att det behövs investeringar. Jag tror att i varje fall Fredrik
            Schulte och jag inte känner igen den bilden, för det har vi haft
            stora debatter om i utskottet under i alla fall hela förra året,
            då vi höll på med investeringsfonden. Det finns många saker att
            säga om den, och man kan naturligtvis kritisera den på olika sätt.
            Men att man har bytt fokus i Europadebatten tror jag inte att
            det råder någon tvekan om.
          </note>
          <note>
            För det andra säger Håkan Svenneling – det är en fördom som man
            kastar sig med bland dem som ogillar EU mycket, framför allt på
            vänsterkanten – att högermännen i Europa skulle vilja integrera
            EU och framför allt EMU ännu mer. Vilka belägg finns det för det?
            Högermännen vill det. Men jag kommer precis från en EU-konferens
            om den ekonomiska politiken, och det var inte särskilt många från
            den vänstra sidan som inte hade precis samma uppfattning. Egentligen
            vågar jag påstå att den stora skillnaden i huruvida det fanns
            kritik eller inte gällde om man var ett EMU-land eller inte var
            ett EMU-land. Där går skiljelinjen – knappast mellan höger och
            vänster. I den svenska delegationen var vi ganska överens om just
            detta. Den uppfattningen fanns från både höger och vänster.
          </note>
          <note>
            Jag undrar vad man egentligen kritiserar i den här rapporten
            och framför allt i majoritetens utlåtande.
          </note>
          <note type="speaker">
            Anf. 12 HÅKAN SVENNELING (V) replik:
          </note>
          <note>
            Herr talman! Vi från Vänster partiets sida har valt att avge
            ett särskilt yttrande därför att vi tycker att kritiken från majoriteten
            i utskott et är bra till vissa delar men inte är tillräckligt
            stark. Den är inte tillräckligt skarp gentemot det mycket tydliga
            federalistiska förslag som kommer att leda till en ökad överstatlighet,
            bort från medborgarna och till EU.
          </note>
          <note>
            Jag tycker inte att de påståenden som jag har kommit med har
            tagits ur luften, utan jag tycker att det finns tydliga exempel
            från Europa på hur man under lång tid har fört en åtstramningspolitik.
          </note>
          <note>
            Jag delar inte Börje Vestlunds syn att bara därför att man har
            infört en europeisk investeringsfond som knappt har satts i sjön
            har man bytt politik i Europa. Jag tycker fortfarande att vi tydligt
            ser en europeisk högerpolitik råda såväl i EU som i EMU-området.
            Man glömmer bort att bygga en stark välfärd och öka kvinnors deltagande
            på arbetsmarknaden. Det skulle ha större effekter. Vi skulle få
            till och med 20 gånger större effekter om kvinnors arbetskraftsdeltagande
            var lika högt som mäns, jämfört med till exempel TTIP-avtalet
            med USA. Det tycker jag visar att man fortfarande är fastlåst
            i en åtstramningspolitik snarare än en politik som investerar
            för ett framtida Europa.
          </note>
          <note>
            Börje Vestlund lyfter också fram att det runt om i Europa finns
            vänsterpartier och socialdemokratiska partier som också tycker
            att man ska ha en mer federalistisk inriktning. Det är delvis
            rätt. Debatten kring EU och EMU skiljer sig kraftigt mellan EU:s
            28 medlemsstater, och det finns mycket olika syn på i vilken riktning
            man ska gå.
          </note>
          <note>
            Men många av de vänsterpar tier som agerar i länder som är med
            i EMU tror jag ser vilka stora utmaningar man står inför. Jag
            tycker att Grekland och vänsterpartiet Syriza är det tydligaste
            exemplet på det. Man inser att man är fången i ett system. Att
            lämna EMU och euron bakom sig kanske vore det bästa, men det skulle
            skapa så mycket andra följdeffekter att man inte kan göra det.
            Grekerna går och röstar, men i praktiken beslutas politiken i
            Bryssel.
          </note>
          <note type="speaker">
            Anf. 13 BÖRJE VESTLUND (S) replik:
          </note>
          <note>
            Herr talman! Det sista skulle jag kraftigt vilja invända mot.
            Med anledning av att jag var på konferensen och Syriza var där
            kan jag säga: De välkomnar det fördjupade samarbetet. Det är inte
            så att de vill stå utanför euron och inte vill samarbeta, utan
            de vill ha mer samarbete. Det bästa exemplet är väl Syriza i Grekland.
          </note>
          <note>
            Därför är det lite svårt att förstå att det skulle handla om
            höger- och vänsterpolitik, när det egentligen handlar om: Är man
            inne i systemet har man en kritisk hållning till EU och EMU eller
            också är man inne och app ­ låderar varenda åtgärd.
          </note>
          <note>
            När det gäller investeringar: Det är klart att man kan kritisera.
            Problemet är väl att om man fattar ett beslut i princip under
            hösten – de sista besluten fattades under hösten – kanske det
            är rimligt att man inte har kommit igång med investeringarna.
            Helt sant är att det inte har kommit igång. Det kommer förmodligen
            igång med kraft under detta år.
          </note>
          <note>
            Visst finns det exempel på att man har skurit ned i välfärden.
            Samtidigt har jag väldigt svårt att förstå argumentationen att
            om man har kris i ett land, då ska man röra allt men inte just
            välfärden. Då kommer man till detta med investeringar, infrastruktur
            och innovationer, allt sådant som är viktigt att lyfta fram.
          </note>
          <note>
            Slutligen, herr talman, måste jag säga att jag är lite tveksam
            inför Håkan Svennelings påstående att den offentliga sektorn skulle
            vara det som skulle ta kvinnorna ur arbetslöshet. Jag tycker att
            det är en konstig syn att kvinnor bara skulle kunna jobba i offentlig
            sektor eller i huvudsak arbeta i offentlig sektor, för att inte
            spetsa till det alltför mycket.
          </note>
          <note type="speaker">
            Anf. 14 HÅKAN SVENNELING (V) replik:
          </note>
          <note>
            Herr talman! Det jag funderar på, Börje Vestlund, är snarare:
            Vad har Syriza i Grekland för val? Vilka andra möjligheter har
            man än att snarast be om solidaritet och fördjupat samarbete,
            än att kliva av? EMU-projektet är liksom fastlåsande i sin grundval.
            Det är det som gör att grekernas ekonomi inte har kunnat anpassas
            till rådande ekonomiska förutsättningar, och därför kan man inte
            heller kliva av när man ska komma ur en kris. Grundfundamentet
            gör att man inte har något annat val än att vara positiva till
            ökat europeiskt samarbete.
          </note>
          <note>
            Börje Vestlund lyfter också upp investeringspolitiken och erkänner
            någonstans att det finns politiska beslut fattade för att lämna
            åtstramningspolitiken och gå mot en investeringspolitik. Men slutsatsen
            verkar ändå bli att det snarare är Börje Vestlunds förhoppning
            att Europa nu börjar investera och föra en annan politik. Jag
            hoppas också att det är fallet, men vi har inte sett resultaten
            än. Jag har full förståelse för att politiska beslut tar tid att
            ge effekt. Men jag tycker att Europas ledande politiker har en
            del kvar att leverera.
          </note>
          <note>
            Gällande kvinnors arbetskraftsdeltagande är jag absolut ingen
            förespråkare av att kvinnor bara ska jobba i offentlig sektor
            – och det sa jag inte heller. Det jag sa var att offentlig sektor
            har en central betydelse i kvinnors liv för att kvinnor ska kunna
            ha ett högt arbetskraftsdeltagande, för att de ska kunna lämna
            barn på förskola och kunna lämna mormor och morfar på äldreomsorgen
            utan att behöva vara anhörigvårdare behöver kvinnor ha en stark
            offentlig sektor, så att de kan delta i arbetslivet, både i privat
            och i offentlig sektor. Därför är offentlig sektor central i kvinnors
            arbetskraftsdeltagande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13 .)
          </note>
          <note>
            § 6 Alternativ tvistlösning i konsumentförhållanden
          </note>
          <note>
            Civilutskottets betänkande 2015/ 16:CU 4
          </note>
          <note>
            Alternativ tvistlösning i konsumentförhållanden (prop. 2014/15:128)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 7 Bättre möjligheter till finansiering av luftfartyg
          </note>
          <note>
            Civilutskottets betänkande 2015/ 16:CU 5
          </note>
          <note>
            Bättre möjligheter till finansiering av luftfartyg (prop. 2015/16:12)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 8 Gäldenärens möjligheter att överklaga utmätningsbeslut
          </note>
          <note>
            Civilutskottets betänkande 2015/ 16:CU 7
          </note>
          <note>
            Gäldenärens möjligheter att överklaga utmätningsbeslut (prop.
            2014/15:136)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 9 Riksrevisionens rapport om kontrollen av försvarsunderrättelseverksamheten
          </note>
          <note>
            Försvarsutskottets betänkande 2015/ 16:FöU 2
          </note>
          <note>
            Riksrevisionens rapport om kontrollen av försvarsunderrättelseverksamheten
            ( skr . 2014/15:142)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 10 En mer jämställd föräldrapenning
          </note>
          <note>
            Socialförsäkringsutskottets betänkande 2015/ 16:SfU 5
          </note>
          <note>
            En mer jämställd föräldrapenning (prop. 2014/15:124)
          </note>
          <note>
            föredrogs.
          </note>
          <note type="speaker">
            Anf. 15 TINA GHASEMI (M):
          </note>
          <note>
            Herr talman! Jag vill börja med att yrka bifall till vår reservation.
          </note>
          <note>
            Sverige är ett av världens mest jämställda länder. Det ska vi
            naturligtvis vara stolta över. Trots det möter kvinnor och män
            skillnader på arbetsmarknaden. Trots att män tar ett större ansvar
            hemma nu än tidigare är det fler kvinnor som står för det obetalda
            hemarbetet. Kvinnor har i genomsnitt lägre lön än män. Kvinnor
            är även överrepresenterade bland sjukskrivna.
          </note>
          <note>
            Att undanröja fördomar och strukturer som förhindrar ett jämställt
            samhälle är en fråga som Moderaterna tar på stort allvar. Där
            regeringen väljer vägar som tvång och kvotering väljer Moderaterna
            att skapa förutsättningar för föräldrar att själva ta ansvar och
            finna lösningar som passar just den egna familjen.
          </note>
          <note>
            Att lagstifta om en tredje pappamånad löser inga problem, utan
            tvärtom riskerar det att förstärka bilden av att jämställdhetsfrågor
            bara handlar om ändrade lagar och regler. Vi tycker inte att det
            är en bra idé att försöka tvinga fram ett ändrat beteende hos
            alla mammor och pappor mot deras vilja genom olika former av påbud
            från regering och riksdag. Fördelningen av föräldraledigheten
            är familjens ensak. Familjer vill ha vardagsmak t, inte fler politiska
            pekpinnar.
          </note>
          <note>
            Jag vill vara tydlig med att jag inte har något emot en tredje,
            en fjärde, en femte och en sjätte pappamånad och så vidare så
            länge det kommer utifrån varje familjs egen önskan. Situationen
            ser väldigt olika ut för olika familjer och därmed är också lösningarna
            olika.
          </note>
          <note>
            Jag saknar också barnperspektivet i den här diskussionen från
            regeringens sida. Inspektionen för socialförsäkringen, IFAU och
            Barnombudsmannen med flera framför att förslaget kan medföra att
            barnet sammantaget får kortare tid med föräldrarna i de fall där
            framför allt papporna inte utökar sitt uttag av föräldrapenning.
            Det gäller särskilt den tiondel av barnen vars pappa i dag inte
            har tagit ut någon föräldrapenning när barnet fyllt åtta år.
          </note>
          <note>
            Om detta blir effekten av förslaget kan det medföra att mamman
            antingen får förlänga sin föräldraledighet utan ersättning eller,
            i värsta fall, att barnets totala tid med föräldrarna minskar.
          </note>
          <note>
            Låt mig också vara tydlig med att det finns ett stort samhällsproblem
            som är kopplat till den ojämna fördelningen i uttaget av föräldrapenning.
            Vi vet att skillnaderna i uttag får långtgående konsekvenser för
            kvinnors sysselsättning, löneutveckling och framtida pensionsinkomst,
            och det finns tydliga tecken på att dessa skillnader även spelar
            en roll för de skillnader vi ser i ohälsa och sjukfrånvaro mellan
            kvinnor och män.
          </note>
          <note>
            Samtidigt måste man ha respekt för hur olika familjer lägger
            upp sin tid utanför arbetsplatsen. Vi ska från politiskt håll
            fokusera på att skapa möjligheter för kvinnor att få tillgång
            till arbetsmarknaden på lika villkor som män. Det arbetet måste
            ständigt ske i skolan, på arbetsplatsen och i opinionsbildandet.
          </note>
          <note>
            Vad Sverige behöver nu är en jämställd arbetslinje. Vi vet att
            arbetsmarknaden i stora delar håller på att förändras. Gränserna
            mellan jobb och fritid suddas ut, och det som tidigare var en
            enkelt definierad arbetsdag med fasta klockslag ersätts av nya
            krav på uppkoppling och tillgänglighet. Samtidigt som gränserna
            mellan arbetstid och fritid suddas ut ställs nya krav på hur vi
            måste se på och arbeta med jämställdhets ­ , arbetsmiljö- och
            socialförsäkringsfrågor.
          </note>
          <note>
            I tider där reformerna behöver bli fler för kvinnor på arbetsmarknaden
            gör regeringen det motsatta. Att regeringen nu h alverar RUT-
            avdraget, som är den reform som skapat tusentals jobb för kvinnor
            och som också underlättat många familjers vardagspussel, är ett
            steg i fel riktning. Att regeringen också i sin budget aviserat
            att man tänker avskaffa jämställdhetsbonusen, som skapar incitament
            för föräldrar att dela lika på ansvaret, är ytterligare ett exempel.
            Regeringen höjer skatter och slopar reformer som gör det mer lönsamt
            att arbeta, och det är också fel väg att gå om man vill öka kvinnors
            deltagande på arbetsmarknaden. Att minska lönsamheten i att gå
            till jobbet skapar inte större incitament för att jobba. Det säger
            sig självt. Det är direkt skadligt och motverkar en jämställd
            arbetslinje.
          </note>
          <note>
            Vi föreslår att man ska uppmuntra föräldrar till ett jämställt
            uttag genom att förstärka jämställdhetsbonusen ytterligare. Vi
            vill skapa ekonomiska incitament för föräldrar att dela mer lika
            på föräldrapenningen. Barnfamiljer vill även fortsatt själva kunna
            bestämma över sin familjesituation. Därför förstärker vi incitamenten
            för föräldrar som delar lika snarare än använder oss av tvång
            och kvotering. Regeringen väljer i stället att slopa jämställdhetsbonusen
            som uppmuntrar till ett jämnare uttag av försäkringen. Att ta
            bort incitament för ett jämnare föräldraansvar är inte rätt väg
            att gå. Jämställdhetsbonusen bör i stället förstärkas.
          </note>
          <note>
            För att fler föräldrar ska använda bonusen måste dock informationen
            bli bättre, då Försäkringskassans egen utvärdering visade att
            föräldrarna saknar tillräcklig kunskap för att veta vad det innebär
            ekonomiskt och hur och när bonusen utbetalas. Lösningen på att
            det råder informationsbrist kan inte vara att ta bort morötter
            och uppmuntran för mammor och pappor att dela lika.
          </note>
          <note>
            Till alla mammor och pappor som lyssnar vill jag säga: Moderaterna
            tror på er. Vi tror på er förmåga att se till era barns bästa
            i stället för att politiker ska göra det. Vi tror på er förmåga
            att utifrån era förutsättningar ta föräldraansvar.
          </note>
          <note>
            Herr talman! Med vår politik vill vi bidra till goda förutsättningar
            för familjernas frihet, ekonomisk trygghet, tid tillsammans, valmöjligheter
            i barnomsorgen och jämställdhet mellan föräldrarna. Vi tror också
            att grunden för en mer jämställd arbetsmarknad läggs genom en
            förbättrad jämställdhetsbonus, möjlighet för fler att gå upp i
            arbetstid, en politik som underlättar för människors livspussel
            och reformer som gör det mer lönsamt att arbeta.
          </note>
          <note>
            (Applåder)
          </note>
          <note type="speaker">
            Anf. 16 LINUS BYLUND (SD):
          </note>
          <note>
            Herr talman! Vi debatterar i dag betänkande SfU5 om regeringens
            proposition 2014/15:124 En mer jämställd föräldrapenning .
          </note>
          <note>
            Jag fick en, i min mening, storslagen politisk idé. Visst vore
            det bra och rättvist om alla hade det lika bra? Visst vore det
            bra om alla människor delade på allt så att det inte fanns några
            skillnader? Inga skillnader avseende bördor och inga skillnader
            avseende ekonomiska medel eller levnadsstandard. Jag började i
            mitt huvud fila på hur ett sådant här system skulle kunna se ut.
            I stort kom jag fram till att det är ganska enkelt. Politikerna
            bestämmer bara att man ska dela, så löser det sig. Då blir alla
            lika glada och nöjda. Man delar på alla inkomster och alla utgifter.
            Man delar allt med tvång. Så enkelt.
          </note>
          <note>
            Jag kom inte riktigt så långt som till föräldrapenningen i mina
            tankar, men hade jag kommit dit hade jag säkert tyckt att en tredje
            pappamånad var ett futtigt steg på vägen. Varför inte dela 50
            – 50 på en gång? Men jag kom inte riktigt så långt, som sagt.
            Jag råkade nämna det hela för min salig far, som för övrigt vad
            aktiv socialdemokrat.
          </note>
          <note>
            Jag fick en lång lektion om vad kommunism ställt till med i världen
            och varför den typen av detaljstyrning av människor, för att rätta
            till sådant man tycker är orättvist, är en mycket dålig idé. Då
            är det bättre att skapa ett samhälle som garanterar en sjyst lägstanivå,
            även för de svagaste, och som i övrigt låter folk råda över sin
            vardag i så hög utsträckning som möjligt. Jag var tolv år då,
            om jag minns rätt. Jag var tolv år den dagen jag slutade vara
            socialist.
          </note>
          <note>
            Det är socialistiska idéer som det handlar om här, eller om man
            vill vara riktigt snäll – och det kan jag väl vara – en något
            mindre extrem ideo ­ logisk kusin. Den socialistiska idén om att
            över huvud taget kvotera för ­ äldraförsäkringen och att utöka
            detta tvång med ytterligare en månad, som vi talar om i dag, går
            tvärtemot medborgarnas, föräldrarnas, vilja. Det är en syn på
            medborgarna som pusselbitar, vars placering och roll politiker
            förfogar fritt över. Det är en syn på familjen som innebär ett
            direkt hån mot människors förmåga och rätt att själva ordna sina
            liv på det sätt som passar dem bäst. Det är ett slag mot barnen,
            vars möjligheter till en bra uppväxt i en trygg och harmonisk
            familj riskerar att försämras kraftigt av den blinda och närmast
            oförskämda inställningen att politiker har bättre kunskap än familjen
            när det gäller vad som är bäst för varje barn och varje unik familj.
          </note>
          <note>
            Förutom att detta är högst tveksamt ur moraliskt hänseende står
            det också i direkt strid med en stor majoritet av folket och deras
            åsikt i frågan. Vilket tycker du är det bästa sättet att fördela
            föräldradagarna? Den frågan ställde opinionsinstitutet Sentio
            i en undersökning i våras. Svarsalternativen var att föräldrarna
            själva får bestämma hur de vill fördela dagarna mellan sig eller
            att politiker lagstiftar om hur dagarna ska fördelas. Drygt 88
            procent svarade att de tycker att föräldrarna ska få bestämma
            det själva – drygt 88 procent. Knappt 12 procent tycker att det
            är politikernas uppgift att bestämma det.
          </note>
          <note>
            Förhållandena känns igen från andra undersökningar av samma slag.
            En förkrossande majoritet är emot kvotering av föräldraförsäkringen
            över huvud taget. En tredje pappamånad är det sannolikt ännu fler
            som motsätter sig, helt enkelt eftersom det handlar om ideologiskt
            betingat pillande i vuxna människors vardagspussel.
          </note>
          <note>
            Det förvånar mig att det rödgröna blocket ser ut att ha lyckats
            skapa majoritet för ett sådant förslag i riksdagen. Jag hoppas
            innerligt att deras väljare ser detta. De allra flesta av dem
            är nämligen emot förslaget.
          </note>
          <note>
            Det behöver väl knappast sägas att Folkpartiet liberalerna förvånar
            ännu mer när de aviserar att de avser att stödja ytterligare tvång
            när det gäller föräldradagarna. Jag måste nog gå hem och läsa
            på lite om libera ­ lism. Jag verkar inte ha fattat någonting.
            Jag trodde nämligen att liberalism innebar strävan efter en tämligen
            hög grad individuell frihet och en täm ­ ligen låg grad statlig
            inblandning i enskilda människors vardag. Jag tror dessutom att
            fler än jag har fått ett och annat om bakfoten i fråga om libera
            ­ lism, säkert många av Folkpartiets väljare.
          </note>
          <note>
            Herr talman! Föräldraförsäkringen bör och ska avkvoteras helt.
            Ett första steg i rätt riktning är att jag härmed yrkar bifall
            till reservation 1 och 3.
          </note>
          <note type="speaker">
            Anf. 17 SOLVEIG ZANDER (C):
          </note>
          <note>
            Herr talman! Det betänkande vi nu behandlar rör som sagt kvoterad
            föräldraförsäkring. Grunden är fyra viktiga principer. Den första
            är att barnen har rätt till sina föräldrar. Den andra är att föräldrarna
            ska tjäna på att dela föräldraledigheten. Den tredje är att vardagspusslet
            för föräldrarna och familjen ska kunna fungera. Och den sista,
            men absolut inte minst viktiga, är att föräldraförsäkringen också
            ska vara jämställd.
          </note>
          <note>
            Det förslag som nu ligger på bordet uppfyller inte ett enda av
            de fyra kraven. Man hade verkligen kunnat kräva det av regeringen.
            Regeringen rycker helt enkelt undan en del av helheten i föräldraförsäkringen
            som är ett väldigt komplicerat system.
          </note>
          <note>
            Vi behöver i stället en parlamentarisk utredning som tittar på
            hela föräldraförsäkringen, som kan lösa de fyra krav som man kan
            ställa på den och som ger framtidens föräldrar förutsättningar
            att känna trygghet i föräldraförsäkringen.
          </note>
          <note>
            Jag vänder mig nu till ministern och säger: Gör om! Gör rätt!
          </note>
          <note>
            Låt oss börja med den första principen om att barn har rätt till
            sina föräldrar. Det handlar om trygghet, identifikation och att
            se vilken vardag barnen har. Ja, ni vet allt det. I det sammanhanget
            är det också viktigt att se att det finns fler familjemönster.
            Det finns inte bara en mamma och en pappa. Det finns faktiskt
            fler vuxna i barnens närhet som tjänstgör som föräldrar. De har
            också rätt att vara med i sammanhanget. Det handlar alltså inte
            om att det är två föräldrar som ska dela på föräldraledigheten.
            Regeringen skriver samtidigt, som en brasklapp, att man ska se
            över hur andra familjekonstellationer ser ut. Varför rycker man
            då ut den här delen? Varför ser man inte helheten?
          </note>
          <note>
            Den andra viktiga principen är att föräldrarna ska dela på föräldraledigheten
            och att man ska tjäna på att göra det. Vi vet att ekonomin spelar
            en oerhört viktig roll i fråga om vem som ska vara hemma med barnet
            och ta ut föräldraledighet.
          </note>
          <note>
            Moderaterna talade också nyss om att vårt pensionssystem innebär
            att vi ska arbeta för att få bättre pensioner. Om man tar ut en
            längre föräldra ­ ledighet och sedan förkortar sin arbetstid under
            många år tappar man pen ­ sionsrätter. Man har inte möjlighet
            att kliva uppåt i karriären, och man får sämre löneutveckling.
            Allting är negativt för den som tar ut en längre för ­ äldraledighet.
            Men inkomst är också försörjning. Det betyder att det är orättvist
            för den som tar ut mer föräldraledighet.
          </note>
          <note>
            I det här förslaget föreslår man att kvotera ytterligare en månad.
            Vad händer om pappan inte kan ta ut den månaden? Vilka förlorar
            då? Är det barnet, eller är det föräldrarna som förlorar?
          </note>
          <note>
            Vad kostar det ojämställda uttaget egentligen samhället, i fråga
            om det obetalda arbetet, att färre kvinnor driver företag, att
            vi får en ojämn fördelning av makt och inflytande i samhället
            och ekonomisk självständighet? Det finns många områden som samhället
            men också föräldrarna förlorar på. Vi behöver mycket mer forskning
            för att se vad vi tjänar på att dela föräldraledigheten.
          </note>
          <note>
            Den tredje principen gäller det här med vardagspusslet. Det är
            viktigt att man får vardagspusslet att gå ihop. Vi centerpartister
            menar att man hemma i köket ska sitta och fundera över hur man
            ska lösa det och hur det ska bli bra för alla, både barn och vuxna
            i omgivningen. Då är det viktigt att titta på att kvoteringen
            som sagt inte bara löser ekonomin och lönerna. Om jag har förstått
            det hela rätt vill väl inte LO höja lönerna för kvinnor så att
            föräldrarna kan dela föräldraledigheten mer lika.
          </note>
          <note>
            Nej, jämställdhetsbonusen spelar en väldigt viktig roll i sammanhang
            ­ et. Den möjliggör ju för dem som har de lägsta inkomsterna att
            komma ut i arbete och på det sättet få en morot för att dela föräldraledigheten
            med den som tjänar mer. Därför ska jämställdhetsbonusen naturligtvis
            höjas och även omfattas av vabben , menar vi från Centerpartiet.
          </note>
          <note>
            Vi vill se ett jämnare uttag av föräldraförsäkringen. Det är
            viktigt att vardagspusslet går ihop, när man sitter där hemma
            och planerar. Det är också viktigt att det byggs in morötter.
          </note>
          <note>
            Det är oerhört angeläget – och nu rik tar jag mig till ministern
            igen – att man tillsätter en parlamentarisk utredning som beaktar
            många olika aspekter på detta med föräldraledighet. Jag undrar
            om man med det här förslaget har velat tillgodose vänsterns önskemål.
            Inte kan det väl vara så att regeringen inte vill se helheten
            i föräldraförsäkringen? Osäkerheten för föräldrarna blir då stor,
            och det är negativt.
          </note>
          <note>
            I stället för att tillsätta en enmansutredning bör regeringen
            se på helheten och tillsätta en parlamentarisk utredning där man
            ser över detta med kvoteringens för- och nackdelar, jämställdhetsbonusen,
            vabben , fler företagande föräldrar, lägsta-nivå-dagar och garantidagar,
            underhållsstödet och bidragsförskottet, jämställdhetsperspektivet,
            helhetssynen, förenklingar och förtydliganden. Jag kan räkna upp
            alla fördelar med detta, och då räcker det inte med en enmansutredning
            som utreder ett enstaka förslag.
          </note>
          <note>
            Herr talman! För mig inneb är det att jag yrkar avslag på utskottets
            förslag och bifall till vår reservation, nr 1.
          </note>
          <note>
            (Applåder)
          </note>
          <note type="speaker">
            Anf. 18 WIWI-ANNE JOHANSSON (V):
          </note>
          <note>
            Herr talman! När Justin Trudeau, Kanadas nye premiärminister,
            nyligen fick frågan om varför det var så viktigt med en helt jämställd
            regering svarade han: Därför att det är 2015. På frågan om varför
            det är viktigt med en helt jämställd, det vill säga individualiserad,
            föräldraförsäkring i Sverige blir mitt svar detsamma: Därför att
            det är 2015.
          </note>
          <note>
            Men det som vi ska rösta om och debattera här i kammaren i dag
            är inte en jämställd föräldraförsäkring, tyvärr. Betänkandet heter
            En mer jämställd föräldrapenning , och det säger ju något om hur
            vi fortfarande ser på föräldraförsäkringen år 2015.
          </note>
          <note>
            Herr talman! Vi vet att kvinnor har en sämre ställning på arbetsmarknaden
            än vad män har. Vi vet att kvinnor arbetar mer deltid än män.
            Vi vet att det finns kvinno- respektive mansdominerade arbetsmarknader.
            Vi vet att kvinnor har sämre lön, och förutom deltid oftare har
            de också fler osäkra anställningar än män. Vi vet också att kvinnor
            får sämre pension än män. Vi vet att det beror på att kvinnor
            inte tjänar lika mycket. Vi vet att kvinnor tar ett större ansvar
            för barn och familj än vad män gör. Detta vet vi, och det är 2015.
          </note>
          <note>
            Över 20 år efter det att den första pappamånaden infördes och
            rätt många år efter att den andra så kallade pappamånaden infördes
            tar vi ytterligare ett litet steg framåt. Det går med tomtesteg.
            Vänsterpartiet vill ta ett rejält kliv för jämställdheten. Vi
            menar att det nu är dags att ta ett steg för att göra kvinnor
            och män jämställda i arbetslivet och i familjelivet.
          </note>
          <note>
            Herr talman! Diskussionen om och invändningarna mot att dela
            föräldraförsäkringen jämställt har pågått i decennier. Några framsteg
            har gjorts med två och nu snart tre månader som inte kan överlåtas
            och som brukar kallas pappas månader. Det är alltid något förstås,
            men det är kanske just något mer jämställt med den tredje måna
            den, dock inte helt jämställt – i nte så länge vi inte tar klivet
            fullt ut och delar upp föräldraförsäkringen på två, tre eller
            kanske till och med fyra föräldrar. Det finns ju också så kallade
            stjärnfamiljer.
          </note>
          <note>
            Herr talman! Låt folk själva bestämma och diskutera hemma vid
            köksbordet hur de ska dela dagarna. Det är nog den vanligaste
            invändningen mot en individualiserad försäkring. Folk vet vad
            som är bäst för dem och deras barn. Politiker ska inte lägga sig
            i.
          </note>
          <note>
            Till dem vill jag säga att föräldraförsäkringen är en politiskt
            beslutad försäkring. Politiker har alltså fattat beslut om att
            den ska finnas och hur den ska utformas.
          </note>
          <note>
            När familjerna sitter där vid köksbordet har de i själva verket
            en massa politiska beslut att ta hänsyn till när de fattar beslut
            om hur just deras upplägg ska se ut. De måste förstås också ta
            hänsyn till hur politiken har format deras vardag och deras verklighet.
            I de flesta familjer fattas väl också rationella beslut utifrån
            den verklighet som de lever i. Så den som vid köksbordet har en
            svag ställning på arbetsmarknaden och låg lön har kanske inte
            så mycket val.
          </note>
          <note>
            Men den verklighet vi alla lever i utgår ju till stor del från
            andra fattade politisk a beslut – eller för den delen brist på
            beslut. Det är beslut som har gjort att vi fått en segregerad
            arbetsmarknad där kvinnor tjänar mindre, oftare arbetar deltid,
            oftare är sjuka och oftare slutar som fattigpensionärer än män
            .
          </note>
          <note>
            Därför borde vi politiker vara modiga och fatta beslut som underlättar
            för kvinnor och män att behandlas lika på arbetsmarknaden och
            i familjelivet.
          </note>
          <note>
            Herr talman! Jag erinrade mig ett födelsedagskalas för ett par
            år sedan. Då var det en fråga som dök upp vid bordet. Anna, 32
            år och tvåbarnsmor, tog ganska ilsket upp frågan varför hon nu
            efter fem år som förälder halkat efter sin man i lön med 5 000
            kronor i månaden. Innan de fick barn tjänade de båda lika mycket.
            Ja, vad tror ni att det beror på?
          </note>
          <note>
            Slutligen vill jag citera ur en debattbok som kom ut 2004 med
            titeln Vems valfrihet? På s. 36 förs ett resonemang om valfrihet,
            och jag citerar:
          </note>
          <note>
            ”Det enda instrument som statsmakterna har att påverka hur människor
            beter sig därhemma vid köksbordet är egentligen föräldraförsäkringen,
            i övrigt har familjer all frihet i världen att göra precis som
            de vill. Det blev ett skäl till att börja kvotera föräldraförsäkringen.
            Familjen får fatta mängder av beslut själv men om besluten leder
            till något som vi i förlängningen inte kan acceptera, för vi accepterar
            inte osakliga löneskillnader mellan män och kvinnor, då måste
            staten kunna ta det här steget in och påverka.”
          </note>
          <note>
            Gissa vem som skrev detta? Jo, det var Bengt Westerberg. Jag
            håller med Bengt Westerberg, men jag vill ta steget fullt ut till
            en kvoterad och individualiserad föräldraförsäkring. Det tror
            jag är det enda rätta.
          </note>
          <note>
            Herr talman! Jag yrkar bifall till utskottets förslag och till
            reservation 2.
          </note>
          <note type="speaker">
            Anf. 19 TINA GHASEMI (M) replik:
          </note>
          <note>
            Herr talman! Det finns i dag inget stöd bland föräldrar för ytterligare
            en kvoterad månad i föräldraförsäkringen. Föräldrar vill bestämma
            själva – det är de väldigt tydliga med. Jag tycker att det är
            nonchalant av er att bortse från föräldrars önskemål om hur föräldraförsäkringen
            ska fördelas.
          </note>
          <note>
            Det som jag saknar i ditt anförande, Wiwi -Anne, är barnperspektivet.
            Ingenstans nämner du det. Barnombudsmannen, Inspektionen för socialförsäkringen,
            IFAU med flera framför att detta skulle kunna medföra att barnen
            sammantaget får kortare tid med föräldrarna. Om detta skulle bli
            effekten av förslaget kan det medföra antingen att en förälder,
            troligtvis en mamma, får ta föräldraledigt utan ersättning eller
            att barnets totala tid med föräldrarna minskar.
          </note>
          <note>
            Var finns barnperspektivet i er diskussion? Var finns barnperspektivet
            när ni nu lägger fram det här förslaget? Vad säger ni till de
            familjer som inte har möjlighet till ytterligare månad och där
            barnen förlorar tid med en förälder?
          </note>
          <note type="speaker">
            Anf. 20 WIWI-ANNE JOHANSSON (V) replik:
          </note>
          <note>
            Herr talman! Jag tackar Tina Ghasemi så mycket för frågan.
          </note>
          <note>
            Tina säger att det inte finns något stöd från barnfamiljer för
            en individualiserad föräldraförsäkring. Hon kanske syftar på samma
            undersökning som Linus Bylund visade tidigare, enligt vilken 88
            procent av de tillfrågade ville bestämma själva. Ja, jag vet att
            det ser ut ungefär på det sättet.
          </note>
          <note>
            Jag kan bara säga att det för länge sedan fanns någonting som
            hette sambeskattning. Två gifta personers inkomster lades ihop,
            och så beskattade man dem. När en kvinna skulle ut på arbetsmarknaden
            var det därmed ofta inte så himla mycket lönt, eftersom hennes
            lön lades på toppen av den andra inkomsten och skattades bort.
            Och kvinnor förblev hemma.
          </note>
          <note>
            Om man hade gjort en folkomröstning om detta hade vi säkert haft
            sambeskattningen kvar. Men modiga politiker ville se en utveckling.
            Kvinnor behövdes i arbetslivet. Kvinnor ville också ut i arbetslivet
            på samma villkor som män. Sambeskattningen togs bort. Jag vet
            inte om någon här skulle vilja införa den på nytt.
          </note>
          <note>
            Sedan till det här eviga slagtr äet i debatten, nämligen barnen:
            Tyvärr görs barnen ofta till slagträn när vi diskuterar föräldraförsäkringen.
            Föräldraförsäkringen är till för att föräldrarna ska kunna vara
            hemma med sina barn. Det är alldeles självklart att vi tror att
            föräldrar fattar kloka beslut. Vi tror inte att folk skulle sluta
            fatta bra beslut för sina barn om man skulle individualisera föräldraförsäkringen.
            Varför tror Tina Ghasemi det?
          </note>
          <note type="speaker">
            Anf. 21 TINA GHASEMI (M) replik:
          </note>
          <note>
            Herr talman! Jag tycker att ni har en väldigt märklig syn på
            politiken, Wiwi -Anne Johansson, framför allt i den här frågan.
            Ni tycker att politiker är lämpade att bestämma över barnfamiljer.
            Ni vill med tvång och kvotering bestämma över den enskilda familjen
            och hur man väljer att fördela föräldrapenningen. Moderaterna
            förespråkar i stället att öka incitamenten. Vi förstärker jämställdhetsbonusen
            ytterligare för att skapa tydliga ekonomiska incitament för föräldrar
            att dela lika – den bonus som ni nu avskaffar.
          </note>
          <note>
            Wiwi -Anne Johansson nämner att föräldraförsäkringen finns för
            att föräldrar ska vara hemma med barnen. Ja, absolut. Men föräldraförsäkringen
            finns också för barnens skull, för att de ska få tid med familjen,
            få tid med sina föräldrar. Med det här förslaget riskerar barn
            att få mindre tid med sina föräldrar, och det är fel väg att gå.
          </note>
          <note>
            Jag saknar fortfarande svaret på hur ni tillgodoser barnperspektivet,
            Wiwi -Anne Johansson. Det ser jag fram emot att höra.
          </note>
          <note type="speaker">
            Anf. 22 WIWI-ANNE JOHANSSON (V) replik:
          </note>
          <note>
            Herr talman! Ni säger att föräldrarna är de som bäst kan bedöma
            och bestämma över hur barnen ska ha det, Tina Ghasemi . Det är
            väl ett barnperspektiv? Om man nu har en individualiserad föräldraförsäkring,
            där två, tre eller eventuellt fyra personer skulle kunna vara
            juridiska föräldrar, då kan de bestämma hur de ska göra. Varför
            skulle man med en individualiserad föräldraförsäkring plötsligt
            tro att föräldrarna skulle göra sämre val för sina barn? Det förstår
            jag inte. Varför skulle föräldrarna vara hemma kortare tid? Varför
            tror vi inte att män som blir föräldrar också vill fatta bra beslut
            för sina barn? Det här är det villkorade föräldraskapet. Att fäder
            ska bli föräldrar till 100 procent är något som villkoras, medan
            det är fullständigt självklart för kvinnor.
          </note>
          <note>
            Ibland måste politiken gå före. Politik är väl att vilja någonting
            , att driva något ? I det här fallet handlar det om att öka jämställdheten.
            Men om ni moderater tycker att det är helt okej att kvinnor har
            en sämre arbetsmarknad, oftare får jobba deltid, har osäkrare
            anställningar och därmed sedan får väldigt taskiga pensioner,
            då kan jag förstå att ni vill konservera det mönster som lett
            till att vi har den här arbetsmarknaden.
          </note>
          <note>
            Att ni använder barnen som tillhygge och slagträ i debatten tycker
            jag inte är hederligt. Vi har en väldigt generös föräldraförsäkring
            i Sverige, och det har varit politiskt fattade beslut som lett
            fram till den. Låt oss nu också göra den jämställd!
          </note>
          <note type="speaker">
            Anf. 23 SOLVEIG ZANDER (C) replik:
          </note>
          <note>
            Herr talman! Det är tur att Vänsterpartiet inte har mer att säga
            till om!
          </note>
          <note>
            Jämställdhet är någonting som Vänsterpartiet verkligen har värnat
            och fortsätter att värna, och det uppskattar jag i allra högsta
            grad, Wiwi -Anne Johansson. Föräldraförsäkringen ska vara jämställd,
            och alla parter som har med barnen att göra ska dela på föräldraförsäkringen,
            både för barnens skull och för de vuxnas skull.
          </note>
          <note>
            Det jag undrar är hur man kan vilja medverka till att det är
            kvinnorna som förlorar på detta. Wiwi -Anne Johansson sa i sitt
            anförande att kvinnors löner är väldigt låga. Men det här innebär
            att föräldraförsäkringen får vara det som kvinnorna förlorar på,
            för så fort kommer väl inte lönerna att öka? Kvinnorna får väl
            inte högre löner bara för att man inför en ytterligare månad?
          </note>
          <note>
            Om den andra parten med rätt att ta ut föräldraledighet tar ut
            de två månader som finns i dag och tvingas ta ut ytterligare en
            månad, inte kommer väl kvinnorna att vinna på det under den närmaste
            tiden? Nej, definitivt int e så länge vi finns i riksdagen och
            inte så länge nästa generation finns i riksdagen heller. Så fort
            ändrar man nämligen inte lönerna. Och då är det kvinnorna som
            får betala för detta. Menar Wiwi -Anne Johansson att det är jämställdhet?
          </note>
          <note type="speaker">
            Anf. 24 WIWI-ANNE JOHANSSON (V) replik:
          </note>
          <note>
            Herr talman! Jag tackar Solveig Zander för frågan, som jag tyvärr
            inte riktigt förstår. Menar Solveig Zander att kvinnor får minskade
            löneförhöjningar för att man har en tredje månad som pappan ska
            ta ut? Jag förstår inte riktigt meningen. Är det så att det bästa
            är att man blir vid sin läst, att allting är som det är nu – annars
            är det kvinnorna som förlorar?
          </note>
          <note>
            Jag håller med om d et som Bengt Westerberg sa 2004, att den
            enskilt viktigaste politiska åtgärd vi kan vidta för att stärka
            kvinnors positioner och rättigheter på arbetsmarknaden är att
            göra förändringar i föräldraförsäkringen. Jag vill gå ett steg
            längre, till en individualiserad föräldraförsäkring, men nu tar
            vi ett första steg med en tredje månad som man inte kan överlåta
            och som i de flesta fall en pappa tar ut. Jag förstår över huvud
            taget inte hur det skulle påverka jämställdheten negativt för
            kvinnans del, så jag får bolla tillbaka frågan.
          </note>
          <note type="speaker">
            Anf. 25 SOLVEIG ZANDER (C) replik:
          </note>
          <note>
            Herr talman! Det var väldigt bra att Wiwi -Anne sa att hon inte
            förstod vad jag menade. Det finns nämligen andra förslag för att
            få mer jämställdhet i föräldraförsäkringen än kvotering. Det gäller
            till exempel jämställdhetsbonusen, som gör att kvinnans inkomster
            skulle öka om hon gick ut och arbetade, eftersom det är hon som
            har de lägsta inkomsterna.
          </note>
          <note>
            Det betyder att man via jämställdhetsbonusen medverkar till att
            det finns morötter att dela plus att man också ser till kvinnans
            inkomst. Borde det inte finnas fler förslag, exempelvis att höja
            jämställdhetsbonusen, som är en del av att staten är med och betalar,
            om vi uttrycker oss så?
          </note>
          <note>
            Wiwi -Anne Johansson sa i sitt anförande att staten är skyldig
            att ta ett ansvar i sammanhanget. Varför kan inte Vänsterpartiet
            och Wiwi -Anne Johansson inse att det finns andra och fler förslag
            som skulle öka det jämställda uttaget av vår föräldraförsäkring?
          </note>
          <note type="speaker">
            Anf. 26 WIWI-ANNE JOHANSSON (V) replik:
          </note>
          <note>
            Herr talman! Jämställdhetsbonusen har inte fungerat. Den har
            ändrats vid något tillfälle och fungerar möjligen något bättre.
            Men det är myrsteg vi talar om när det gäller jämställdhetsbonusen.
            Den har spelat ut sin roll.
          </note>
          <note>
            När det gäller jämställdhetsbonusen kan man också tycka: Varför
            ska det vara morötter och grejer för att man ska få fäder att
            ta sitt ansvar att vara just fäder medan det är självklart att
            kvinnor tar sitt ansvar? Någon gång måste vi bort från det.
          </note>
          <note>
            Om jag har ett företag och ska anställa personer gör jag rationella
            val som företagare när jag anställer. Det är lite mer risky med
            en tjej i fertil ålder än vad det är med en kille. Alltså gör
            man rationella val, och därför ser arbetsmarknaden ut som den
            gör. Kvinnor missar karriärvägar, får jobba deltider och får inte
            den inkomstutveckling som män får.
          </note>
          <note>
            Det är 2015. Vi vet precis vad det är som förorsakar diskrimineringen
            på arbetsmarknaden. Då måste vi väl göra någonting åt det om vi
            verkligen vill det. Annars kan vi hålla på och dutta med lite
            småplåster här och där. Jag och Vänsterpartiet tycker att det
            nu är dags att vi tar det sista klivet. Då behöver vi inte hålla
            på med olika Kalle Anka-plåster hit och Bamse -plåster dit. Nu
            kör vi.
          </note>
          <note type="speaker">
            Anf. 27 ROLAND UTBULT (KD):
          </note>
          <note>
            Herr talman! Jag börjar med att yrka bifall till reservationen.
          </note>
          <note>
            Av det jag hört av debatten hittills låter de t som att det bara
            handlar om kvinnor . Det handlar faktiskt om föräldraförsäkringen.
            Det handlar i lika hög grad om männen. Det gäller både män och
            kvinnor. Det börjar nästan kantra över lite grann, tycker jag.
          </note>
          <note>
            Vi debatterar en tredje föräldramånad, eller pappamånad som vi
            brukar kalla det. Regeringen kommer som det ser ut att få igenom
            förslaget eftersom Folkpartiet anslutit sig till regeringens linje,
            det vill säga Socialdemokraternas, Miljöpartiets och även Vänsterpartiets
            linje, och på så sätt har det bildats en majoritet för förslaget.
          </note>
          <note>
            Jag åkte taxi häromdagen. Chauffören gav sig på att försöka definiera
            de olika partierna och sätta ett eget namn på dem. Jag ska inte
            berätta vad han sa om alla. Jag kommer heller inte ihåg vad han
            uttryckte om alla partier. Men när det gällde Kristdemokraterna
            sa han: Ni är ju Familjepartiet. Jag tyckte att det var väldigt
            bra tänkt.
          </note>
          <note>
            Att familjen är viktig för de flesta visar olika undersökningar.
            Sverigestudien, som är en årlig kartläggning av svenskarnas personliga
            värderingar, visar i den senaste studien från 2014 att ”familj”
            hamnar på första plats.
          </note>
          <note>
            Kristdemokraternas familjepolitiska program handlar om rättvisa,
            valfrihet och möjlighet till mer tid tillsammans med sina barn.
            Vi ser positivt på att allt fler pappor väljer att ta ut sin del
            av föräldraförsäkringen, vilket ju är vad som händer. Barn behöver
            knyta an till båda föräldrarna. Samtidigt går det att konstatera
            att pappor tar ut betydligt mindre av föräldradagarna än mammorna.
          </note>
          <note>
            Men hur ansvaret för hemmet och föräldradagarna ska fördelas
            är inte en politisk fråga. Det måste varje familj själv få bestämma.
            Det är där som skiljelinjen går mellan vänsterregeringen, Folkpartiet
            och Vänsterpartiet å ena sidan som vill tvångskvotera och vi andra
            partier som ogillar tvångskvoteringen. Vi kristdemokrater menar
            att alla dagar fritt ska kunna överlåtas mellan föräldrarna.
          </note>
          <note>
            Kristdemokratisk familjepolitik syftar alltså till att möjliggöra
            mer tid för barnen och att öka familjernas handlingsutrymme. Därför
            är det viktigt med en generös och flexibel föräldraförsäkring.
            Vi är stolta över den svenska föräldraförsäkringen och vill –
            som jag hoppas att jag tydligt har deklarerat här – att makten
            över hur den ska kunna användas i större utsträckning flyttas
            till föräldrarna.
          </note>
          <note>
            Föräldraförsäkringen är redan i dag individualiserad. Föräldrarna
            har rätt till hälften av dagarna vardera. På så sätt poängteras
            föräldrarnas betydelse för barnet, och båda föräldrarna ges möjlighet
            till en nära kontakt med sina barn. Detta är Kristdemokraterna
            positiva till.
          </note>
          <note>
            Men föräldraskapet är ett gemensamt åtagande, och därför är det
            också föräldrarna själva som gemensamt ska få avgöra hur dagarna
            sedan ska användas, inte Stefan Löfven , Åsa Romson eller ens
            Jan Björklund. Ju mer fyrkantiga system som skapas, desto sämre
            passar de in i olika familjers vardag.
          </note>
          <note>
            Herr talman! Vad tycker då föräldrar och svenska folket om föräldraförsäkringen?
            Det finns inget stöd för att föräldrar vill kunna välja färre
            barnomsorgsformer eller att de vill att politiker i större utsträckning
            ska bestämma vem som ska vara föräldraledig och hur länge. Vänsterregeringen
            sa knar en sådan redovisning. U ndersökningar som visar på det
            motsatta förhållandet finns däremot.
          </note>
          <note>
            En undersökning från Novus från april i år visar att en överväldigande
            majoritet, 76 procent, anser att föräldrarna själva ska bestämma
            hur föräldraförsäkringen ska fördelas. Också bland vänsterregeringens
            egna väljare är det 61 procent som anser att det är föräldrarna
            själva som ska bestämma över föräldraledigheten. Man går alltså
            här i otakt med svenska folket.
          </note>
          <note>
            Vänsterregeringen skriver i budgetpropositionen för 2016 så här:
            ”En modern familjepolitik måste utgå från den vardag som dagens
            föräldrar lever i och svara mot de värderingar och attityder som
            dagens föräldrar har.” Det är en riktig och viktig utgångspunkt,
            men problemet är att vänsterregeringen med sina olika förslag
            går tvärtemot föräldrarnas åsikter och värderingar om föräldraledigheten.
          </note>
          <note>
            Försäkringskassans studier visar dessutom att många föräldrar
            vill vara hemma lite längre med sina små barn. Därför har det
            under de senaste tio åren blivit vanligare att både kvinnor och
            män förlänger föräldraledigheten med obetalda dagar. Försäkringskassan
            genomförde en undersökning under 2012 som visar att en stor majoritet
            av föräldrarna, 89 procent av kvinnorna och 85 procent av männen,
            är nöjda med den fördelning som de har gjort av föräldraledigheten.
            Det är till och med en ökning jämfört med en liknande studie från
            2003.
          </note>
          <note>
            Herr talman! Vad tycker då remissinstanserna om kvotering av
            föräldraförsäkringen? Själva utgångspunkten för förslaget om kvotering
            handlar om att vilja få in alla familjer i en och samma mall.
            Det är också därför flera remissinstanser har varit kritiska till
            förslaget. Inspektionen för socialförsäkringen, ISF, Institutet
            för arbetsmarknads- och utbildningspolitisk utvärdering, IFAU,
            Barnombudsmannen, Makalösa föräldrar, Haro med flera betonar att
            ytterligare kvotering riskerar att leda till att barnet sammantaget
            får kortare tid med föräldrarna. En del pekar även på att kvinnor
            ändå kommer att välja att förlänga tiden hemma med barnen men
            då utan ersättning, vilket i sin tur kan påverka deras situation
            på arbetsmarknaden samt framtida pension.
          </note>
          <note>
            Myndigheten för adoptionsfrågor, MIA, och Svenskt Näringsliv
            avvisar förslaget om en kvotering av föräldraförsäkringen just
            för att de tycker att det begränsar flexibiliteten för familjer.
            Även RFSL anser att det ytterligare begränsar den flexibilitet
            som i dag finns i föräldraförsäkringen för stjärnfamiljer. Rädda
            Barnen vill gärna se att man ska kunna få undantag från kvoteringen
            om det av olika skäl behövs.
          </note>
          <note>
            Men detta är inte nog, herr talman! Vänsterregeringen har planer
            på att detaljstyra familjers liv ytterligare. I kvoteringspropositionen
            resonerar regeringen över frågan om att helt kvotera föräldraförsäkringen
            och drar slutsatsen: ”Regeringen anser därför att det är mer lämpligt
            att stegvis reservera mer tid åt vardera vårdnadshavaren.” Det
            är dock ingen hemlighet att Socialdemokraterna, Miljöpartiet och
            Vänsterpartiet vill kvotera föräldraförsäkringen helt och hållet.
            Frågan är om Folkpartiet följer med hela vägen.
          </note>
          <note>
            Socialförsäkringsministern har också uttalat sig negativt om
            den möjlighet som i dag finns för föräldrar att vara föräldralediga
            utan någon ersättning. Den prioritering av mer tid med barnen
            som vissa föräldrar vill göra och som innebär att de har en lägre
            inkomst under en period kan alltså komma att tas bort. Det finns
            inga gränser för hur vänsterregeringen vill detaljreglera föräldrars
            omsorg om barnen.
          </note>
          <note>
            Men regeringen vill mer än så. Den vill nämligen även reglera
            familjens fördelning av hemarbetet. Vänsterregeringen med Miljöpartiet
            och Socialdemokraterna har nämligen ett jämställdhetspolitiskt
            delmål som innebär att man vill ha en jämn fördelning av det obetalda
            hem- och omsorgsarbetet och att kvinnor och män ska ta samma ansvar
            för hemarbetet. Lite skämtsamt skulle man kunna uttrycka det som
            att det kommer att finnas en Löfven , en Romson eller kanske rent
            av en Björklund vid varje barnfamiljs köksbord.
          </note>
          <note>
            (Applåd)
          </note>
          <note type="speaker">
            Anf. 28 WIWI-ANNE JOHANSSON (V) replik:
          </note>
          <note>
            Herr talman! Jag hann inte hänga med i alla svängar när det gäller
            remissinstanser och undersökningar som var gjorda och som inte
            vill någonting när det handlar om att kvotera och så vidare. Egentligen
            är väl inte föräldraförsäkringen någonting man ska raljera om
            över huvud taget.
          </note>
          <note>
            Jag tänker att det lite grann är så här: Som man frågar får man
            svar. Man kanske frågar ett ungt par som precis ska ha barn: Vill
            ni själva bestämma om föräldraförsäkringen? Då säger de säkert
            ja när de är i denna situation. De tänker kanske inte riktigt
            på hur det ser ut runt omkring en.
          </note>
          <note>
            M an kan också ställa frågan i relation till någonting annat:
            Vill du också bli fattigpensionär? Vill du över huvud taget ha
            en pension? Tycker du att det är rimligt att du kommer att tvingas
            jobba deltid, antingen för att du har s å mycket att göra med
            barnen att du tvingas av detta skäl eller för att det inte finns
            en heltid? Får man samma svar då? En förälder kommer att tjäna
            mindre och bli mer beroende av den föräldern lever tillsammans
            med, som i gamla dagar – bli mer fjättrad. Lite grann så tänker
            jag.
          </note>
          <note>
            Vi jobbar i ett utskott, socialförsäkringsutskottet, där vi har
            hand om allting från vaggan till graven. Vi ser precis rakt igenom
            alla våra områden att kvinnor blir mer sjuka. Det finns en arbetsmarknad
            som är mer typisk för kvinnor där man har kontakter med andra
            människor. Man orkar inte. Det hela är underdimensionerat, så
            man klarar inte av det. Man blir mer sjuk, man tjänar sämre, man
            får jobba mindre tid och man slutar om inte som fattigpensionär
            – 70 procent av alla fattigpensionärer är kvinnor – så med en
            lägre pension.
          </note>
          <note>
            Kanske vi skulle få ett annat svar om vi ropade på ett annat
            sätt.
          </note>
          <note type="speaker">
            Anf. 29 ROLAND UTBULT (KD) replik:
          </note>
          <note>
            Herr talman! Tack, Wiwi -Anne Johansson, för frågan! Jag märker
            att det går en tydlig skiljelinje mellan oss ideologiskt. Egentligen
            är det ingen kamp mella n dig och mig och inte heller mellan Vänsterpartiet
            och Kristdemokraterna. Detta är en kamp mellan föräldrar och stat.
          </note>
          <note>
            Jag blir inte förvånad, men jag blir i alla fall ganska upprörd
            över att du så till den grad underkänner föräldrarnas förmåga
            att hämta in kunskap om hur livet kommer att gestalta sig beroende
            på de beslut de fattar. Jag tillerkänner i stället föräldrarna
            förmågan att hämta in den kunskap de behöver för att se över sin
            livssituation och tänka: De beslut vi fattar här kommer att få
            de här konsekvenserna för vår familj.
          </note>
          <note>
            Detta är ideologiskt intressant. Vad är det i din ideologi som
            gör att det är så svårt att ge föräldrarna rätt att fatta sina
            egna beslut? Du säger här i ditt inlägg att det är 2015. Du talar
            också om att detta är ett litet steg på vägen. Jag vill fråga
            dig: Hur långt tänker du egentligen gå? Nu är det 2015. Vad händer
            i framtiden? Vad är din vision om föräldraledigheten?
          </note>
          <note type="speaker">
            Anf. 30 WIWI-ANNE JOHANSSON (V) replik:
          </note>
          <note>
            Herr talman! Det sista är enkelt att svara på: en jämställd föräldraförsäkring.
            Det är min vision. Det är verkligen mitt mål, och det är det jag
            står här och jobbar för när vi diskuterar detta.
          </note>
          <note>
            Jag tror absolut på föräldrars förmåga att fatta de klokaste
            och bästa besluten för sina barn. Däremot är jag inte lika säker
            på en annan sak. Jag kan bara gå till mig själv och tänka på hur
            det är när man sitter vid det eventuella köksbordet och diskuterar.
            När man är 25–30 år kanske man inte ens tänker på att man någon
            gång ska bli så där en 60–65 år. Det är oceaner av tid dit, och
            det där med pension är någonting som någon annan fixar, tänker
            man.
          </note>
          <note>
            Nu vet vi, inte minst med det pensionssystem som vi har i dag,
            att det är bra att börja jobba tidigt och att jobba länge. Under
            tiden tycker jag och Vänsterpartiet att detta är bra. Vi ska vara
            jämställda, och vi tycker att vi vill fatta kloka politiska beslut
            som hjälper oss på vägen till ett jämställt samhälle.
          </note>
          <note>
            Det handlar inte alls om att ta ifrån människor deras förmåga
            att fatta beslut. Men vi måste också förstå att vi redan har fattat
            en mängd politiska beslut eller låtit bli att fatta dem, vilket
            påverkar de val som människor gör hemma. Det rationella beslutet
            för stunden kanske är det absolut mest irrationella beslutet för
            livet som helhet. Vi säger att vi ska göra det bästa för våra
            barn. Vi kan inte fråga våra barn. Det är inte säkert att det
            alltid är det bästa för barnen att vara hemma så länge som möjligt.
            Det finns ingenting som säger det. Om man skulle göra undersökningar
            efteråt är det kanhända så att man skulle ha fattat ett annat
            beslut.
          </note>
          <note type="speaker">
            Anf. 31 ROLAND UTBULT (KD) replik:
          </note>
          <note>
            Herr talman! Nu säger jag inte att Wiwi -Anne Johansson tar ifrån
            föräldrarna förmågan att fatta egna beslut. Det tror jag inte
            att hon gör. Men hon tar ifrån dem rätten att fatta egna beslut.
            Förmågan att göra det har de. Men när hon ovanifrån kommer och
            fattar politiska beslut som påverkar deras vardag till den grad
            som det här gör blir det ett problem, menar jag.
          </note>
          <note>
            Wiwi -Anne Johansson vill ha jämställdhet, och som jag ser det
            är föräldraförsäkringen i dag både jämställd och flexibel. Man
            kan ju dela den 50 – 50. Det är inget problem egentligen.
          </note>
          <note>
            Jag vill också säga att jag delar synen på att det är viktigt
            att papporna tar ett större ansvar. Jag tycker också att det är
            problematiskt att kvinnor tjänar så pass mycket mindre än män.
            Det är naturligtvis delvis en löneutvecklingsfråga att kvinnor
            under en livstid tjänar i snitt drygt 3 miljoner mindre än vad
            män gör. Det tycker jag inte alls är bra.
          </note>
          <note>
            Därför har vi visst en del gemensamma tankar om det här, men
            jag tycker att det skiljer sig betydligt i synen på föräldrarnas
            förmåga och rätt att fatta egna beslut vid köksbordet och själva
            kunna se konsekvenserna av de beslut som de fattar.
          </note>
          <note type="speaker">
            Anf. 32 TERESA CARVALHO (S):
          </note>
          <note>
            Fru talman! Jag vill börja med att yrka bifall till propositionen
            och avslag på motionerna, någonting som jag har sett fram emot
            att få göra. Jag har sett fram emot att få stå här i dag med anledning
            av att vi nu äntligen tar ett viktigt steg framåt för en mer jämställd
            föräldraförsäkring.
          </note>
          <note>
            Detta vill vi socialdemokrater i gott sällskap av flera andra
            partier göra genom att reservera mer tid för vardera föräldern
            i föräldraförsäkringen. Det gör vi för att vi vet att ett jämnare
            uttag av föräldrapenningen förmodligen är den enskilt viktigaste
            och mest effektiva reformen till hands för att också nå ett jämställt
            arbetsliv och ett jämställt samhälle.
          </note>
          <note>
            Dagens föräldraförsäkring består av 480 dagar med föräldrapenning,
            delade mellan föräldrarna. Det regeringen nu förslår är alltså
            att en tredje månad, eller 90 dagar, i stället för nuvarande 60
            dagar reserveras för vardera föräldern.
          </note>
          <note>
            Jag vill påminna om att redan i föräldraförsäkringens nu 41 år
            gamla grundkonstruktion var dagarna med föräldrapenning delade
            lika mellan föräldrarna, om än med större möjlighet att överlåta
            dagar sinsemellan – något som jag menar var mer relevant då, i
            övergången från mödraledigheten till nuvarande föräldraledighet.
            Det var mer begripligt i 1970-talets kontext när föräldraförsäkringen
            föddes och kvinnors förutsättningar på arbetsmarknaden såg annorlunda
            ut.
          </note>
          <note>
            Sedan dess har tack och lov väldigt mycket hänt på arbetsmarknaden,
            inte minst sett just till kvinnors förvärvsarbetande. Jag menar
            därför att det nu är hög tid att anpassa även föräldraförsäkringen
            till 2010-talet så att såväl det faktiska uttaget av föräldrapenningen
            – alltså inte bara grundkonstruktionen utan också utfallet – blir
            mer jämställt, liksom villkoren i arbetslivet så att samhällets
            förväntningar på kvinnor och män blir mer lika och könsrollerna
            i samhället blir mindre påtvingade.
          </note>
          <note>
            Att reservera ytterligare en månad för vardera föräldern är ett
            viktigt kliv på vägen. När den första och senare även den andra
            månaden öronmärktes fick det tydliga effekter för ett mer jämställt
            uttag. Jag är visserligen den första att konstatera att det uppenbarligen
            inte har varit tillräckligt, men bevisligen har det ändå varit
            en träffsäker metod som haft betydande inverkan på jämställdheten
            i vårt land.
          </note>
          <note>
            Låt oss fortsätta på den vägen att med en tredje reserverad månad
            för vardera föräldern kombinera vår redan väldigt generösa och
            flexibla försäkring med mer jämställdhet!
          </note>
          <note>
            Fru talman! Jag tror att vi alla är smärtsamt medvetna om problematiken
            med löneklyftan: att män tjänar mer än kvinnor. När det kommer
            till löneskillnader mellan könen illustreras ojämställdheten i
            vårt land fortfarande oerhört tydligt.
          </note>
          <note>
            Jag hör ofta löneskillnaderna lyftas fram som en förklaring till
            den ojämställda fördelningen av föräldraledigheten. Vi hörde det
            tidigare här under debatten , exempelvis. Tyvärr kan jag konstatera
            att det ibland också lyfts fram lite som ett argument för att
            ha överseende med dagens skeva mönster av föräldrapenningsuttaget
            eller åtminstone låta det fortlöpa.
          </note>
          <note>
            Det tycker jag är synd, för om vi skalar bort ett lager till
            på löken kan vi finna någonting väldigt intressant. Dels ser vi
            att i de familjer där kvinnor står för den högre inkomsten är
            det ändå kvinnorna som är föräldralediga i betydligt högre utsträckning.
            Dels ser vi att det är just i samband med familjebildningen som
            de ojämställda mönstren ofta etableras, exempelvis att kvinnor
            tar ett större ansvar för hem och barn och blir mer frånvarande
            från arbetsmarknaden.
          </note>
          <note>
            Detta påverkar i nästa steg lönen, inkomsten genom hela livet,
            pensio ­ nerna och även andra orättvisa skillnader som vi vet
            finns mellan kvinnors och mäns olika förutsättningar.
          </note>
          <note>
            Vad jag vill komma till med det här resonemanget är att det finns
            betydligt mer djupgående samhällsnormer bakom den ojämställda
            ansvarsfördelningen. Vi måste orka se att ojämställda löner är
            inte bara en orsak till ett ojämställt uttag a v föräldrapenningen
            utan faktiskt också en effekt av att ansvaret fördelas så ojämnt
            till att börja med. Det finns med andra ord ingen genväg till
            jämställdhet, utan vi måste helt enkelt ställa in siktet på de
            grundläggande strukturerna och normerna i samhället.
          </note>
          <note>
            Att då göra uttaget av föräldrapenningen mer jämställt genom
            att reservera fler dagar för vardera föräldern i föräldraförsäkringen
            är i det sammanhanget oerhört smart. Det är smart för att vi av
            erfarenhet vet att det fungerar både ändamålsenligt och normerande.
          </note>
          <note>
            Till stor del, men inte enbart, handlar det här såklart om att
            förbättra kvinnors lön, villkor och deltagande på arbetsmarknaden,
            eftersom dagens ojämställda mönster föranleder att kvinnor även
            efter föräldraledigheten fortsätter att ta ett betydligt större
            ansvar för hem och barn, oftare än män går ned i arbetstid, i
            betydligt högre grad är sjukskrivna och så vidare.
          </note>
          <note>
            Det här är mönster som får stora konsekvenser såväl för lön,
            karriär- och utvecklingsmöjligheter som för balansen mellan familjeliv
            och arbetsliv och i nästa steg även för pensionen. Jag vill vara
            noga med att understryka att en mer jämställd föräldraförsäkring
            också handlar om att bryta strukturer som i dag säger att det
            inte är lika självklart för pappor att vara hemma och vårda sina
            barn som det är för mammor.
          </note>
          <note>
            Men ytterst handlar det naturligtvis om barnens bästa – om barnens
            rätt till båda sina föräldrar och om att skapa jämställda strukturer
            och förutsättningar för vår yngsta, kommande generation.
          </note>
          <note>
            Avslutningsvis, fru talman: Vi har i dag möjlighet att ta ett
            steg bort från gamma ldags normer och stelbenta könsroller. Låt
            oss ta vara på den möjligheten , och låt i dag vara dagen då vi
            tar ansvar för att skapa en mer jämställd föräldraförsäkring som
            ett betydelsefullt steg på vägen mot ett mer jämställt arbetsliv
            och ett mer jämställt samhälle!
          </note>
          <note>
            (Applåder)
          </note>
          <note type="speaker">
            Anf. 33 SOLVEIG ZANDER (C) replik:
          </note>
          <note>
            Fru talman! Det var intressant att lyssna på Teresa Carvalhos
            anförande. Hon tog bland annat upp frågan om att bryta strukturer
            genom att införa ytterligare en kvoterad föräldramånad.
          </note>
          <note>
            Ska föräldraförsäkringen förändra strukturerna och kvinnors arbetsmarknad?
            Är det inte bättre att arbetsmarknaden får medverka till att bryta
            strukturer så att föräldraskapet blir mer jämställt? Vore det
            inte bättre att Socialdemokraterna, som har så bra relation med
            LO och facket, medverkar till att kvinnors löner höjs och till
            att förändra kvinnors arbetsmarknad för att på det sättet få ett
            mer jämställt uttag av föräldraledigheten?
          </note>
          <note>
            Jag hörde precis Teresa Carvalho säga att det är de arbetsmarknadspolitiska
            frågorna som gör att kvinnor i dag tar ut mer av föräldraledigheten.
            Varför kan inte arbetsmarknaden förändra uttaget av föräldraledighet?
          </note>
          <note type="speaker">
            Anf. 34 TERESA CARVALHO (S) replik:
          </note>
          <note>
            Fru talman! Det enkla svaret på Solveig Zanders grundfråga är
            ja. Som jag precis försökte förklara i mitt inled ningsanförande
            syns det tydligt – och allt pekar på – att fler reserverade dagar
            i föräldraförsäkringen kommer att ha effekt för ett mer jämställt
            uttag av föräldrapenningen, som i sin tur också fungerar normerande
            för att skapa ett mer jämställt samhälle i övrigt. Det är därför
            vi vill vandra den vägen.
          </note>
          <note>
            Jag ser i och för sig inte att det står i motsats till att också
            jobba på andra fronter. Jag menar naturligtvis inte att föräldraförsäkringen
            är lösningen på alla problem som finns kopplade till jämställdhetsområdet.
            Men vi vet att den är grunden till mycket. Många av de ojämställda
            strukturer och mönster som inte minst framträder på arbetsmarknaden,
            senare kopplat till pensionerna, har sin grund i hur ojämnt vi
            också delar på ansvaret för barn och familj, det vill säga uttaget
            av föräldrapenning. Därför är det så oerhört viktigt att få ett
            mer jämnt uttag av föräldrapenningen för att åstadkomma ett mer
            jämställt samhälle.
          </note>
          <note type="speaker">
            Anf. 35 SOLVEIG ZANDER (C) replik:
          </note>
          <note>
            Fru talman! Jag undrar om inte Teresa Carvalho kan hålla med
            mig om att det är fel väg att gå att använda föräldraförsäkringen
            för att göra arbetsmarknaden mer jämställd och rättvis. Vore det
            ändå inte bättre att medverka till att arbetsmarknaden blir bättre?
            Det är vad vi vill komma åt, och det är vad Socialdemokraterna
            vill komma åt. Är det då inte fel att använda föräldraförsäkringen
            och barnen för att lösa problemet?
          </note>
          <note>
            Vad kommer att bli nästa steg? är min berättigade fråga. Om man
            nu inte delar denna uppfattning , måste barnen tvingas in i barnomsorgen
            vid ett års ålder? Då delas verkligen föräldraförsäkringen. Detta
            är ett oroande sätt att gå till väga för att få kvinnor att delta
            på en jämställd arbetsmarknad.
          </note>
          <note>
            Går det inte att göra något annat än att använda föräldraförsäkringen?
            Vad kan Teresa Carvalho tänka sig att göra i stället för att använda
            föräldraförsäkringen för att få en mer jämställd arbetsmarknad?
          </note>
          <note>
            Anf . 36 TERESA CARVALHO (S) replik :
          </note>
          <note>
            Fru talman! Det är intressant att Solveig Zander och Centerpartiet
            så desperat vill att jag ska ta fram alternativ till hur jämställdhetsfrågan
            ska lösas i stället för att använda oss av det mest effektiva
            verktyg som finns till hands, nämligen att man reservera r mer
            tid för vardera föräldern i föräldraförsäkringen.
          </note>
          <note>
            Jag tror på och väljer att gå vidare med detta eftersom det finns
            så många belägg för att ett jämnare uttag av föräldrapenningen
            kommer att skapa en mer jämställd arbetsmarknad. Ett mer jämställt
            uttag av föräldrapenningen sker genom att reservera mer tid för
            vardera föräldern.
          </note>
          <note>
            Jag tycker inte att uppgiften att ta fram alternativ åligger
            mig. Det är kanske något som Solveig Zander får fundera vidare
            på.
          </note>
          <note>
            Jag vill återigen understryka att vi naturligtvis kan påverka
            löneskillnaderna på många olika sätt, men vi kan inte blunda för
            att en viktig del har sin grund i föräldraförsäkringen. Det syns
            tydligt att många av de ojämställda mönstren ofta etableras just
            i samband med familjebildningen. Det är då och tiden efter som
            kvinnor tar ett större ansvar för hem och barn. Det är då de börjar
            vara mer frånvarande från arbetsmarknaden, och det är då de halkar
            efter i löneutveckling, karriärmöjligheter och pensionsrätter.
          </note>
          <note>
            Allt pekar på att en mer jämställd föräldraförsäkring kommer
            att leda till en mer jämställd arbetsmarknad. För mig är det självklart
            att 2015 ta steget att reservera ytterligare en månad. Det kommer
            förmodligen inte att lösa allt, och det är mycket troligt att
            vi kommer att behöva göra mer. Men jag är stolt över att få vara
            med och ta steget i dag.
          </note>
          <note>
            (Applåder)
          </note>
          <note type="speaker">
            Anf. 37 TINA GHASEMI (M) replik:
          </note>
          <note>
            Fru talman! Låt mig börja med att säga att det finns stora samhällsproblem
            som är kopplade till den ojämna fördelningen i uttaget av föräldrapenning.
            Men jag kan faktiskt inte riktigt förstå ert resonemang när ni
            väljer att helt avskaffa jämställdhetsbonusen. Det är det verktyg
            som i dag finns för att skapa incitament för föräldrar att dela
            lika på ansvaret.
          </note>
          <note>
            Bonusen betyder allra mest fö r dem som tjänar minst. Ojämställdheten
            i uttaget av föräldraförsäkringen är som högst i de familjer där
            ekonomin inte är lika god. De ekonomiska incitamenten för att
            dela lika väljer ni att slopa.
          </note>
          <note>
            Jag vet att ni hänvisar till att bonusen inte har fungerat och
            inte har gett någon effekt. Men Försäkrings kassans egna utvärderingar
            anger att det beror på att det finns en informationsbrist. Föräldrar
            känner inte till jämställdhetsbonusen, och det gör också att det
            blir svårt att ta den i beaktande vid fördelningen av föräldraansvaret.
            Varför väljer ni att slopa jämställdhetsbonusen innan ni över
            huvud taget har gjort en analys och innan ni har gett bonusen
            en chans genom att öka informationen till föräldrarna?
          </note>
          <note>
            Anf . 38 TERESA CARVALHO (S) replik :
          </note>
          <note>
            Fru talman! Moderaterna har en intressant ingång. Det gläder
            mig å ena sidan att höra Tina Ghasemi tala väl om jämställdhet
            som något eftersträvansvärt. Jag utgår från att det är därför
            man väljer att lyfta fram jämställdhetsbonusen. Å andra sidan
            blir jag förbryllad när man vägrar använda de metoder som vi till
            skillnad från jämställdhetsbonusen vet fungerar ändam ålsenligt
            och normerande, vilket fler reserverade dagar i föräldraförsäkringen
            gör.
          </note>
          <note>
            Både den första och den andra reserverade månaden gav tydlig
            effekt för ett mer jämställt uttag av föräldrapenningen. Det är
            därför vi väljer att gå vidare med en tredje mån ad. Detsamma
            kan inte hävdas i fråga om jämställdhetsbonusen. Den har inte
            gett effekt. Det finns inga belägg för att den har gett effekt
            eller för att den kommer att ge effekt.
          </note>
          <note>
            Vi hör Tina Ghasemi hänvisa till Försäkringskassans utredning,
            som skulle säga att föräldrar inte har tillräckliga kunskaper.
            Den undersökning jag har sett visar att ungefär var femte berörd
            förälder inte har kunskap, det vill säga att de flesta har kunskap
            om hur bonusen fungerar.
          </note>
          <note>
            Vad som är mer anmärkningsvärt i sammanhanget, tycker jag, är
            att ungefär tre fjärdedelar av de föräldrar som har kunskap om
            jämställdhetsbonusen uppger att den inte påverkar dem. Den får
            dem inte att fördela föräldraledigheten mer jämställt. Det ser
            vi också svart på vitt. Jämställdhetsbonusen har inte haft effekt
            så som reserverade dagar har haft.
          </note>
          <note>
            Min undran till Tina Ghasemi , min fråga till Moderaternas representant
            här i debatten, är varför man väljer att ta strid för en dyr och
            ineffektiv åtgärd i stället för att välja att ställa sig bakom
            de beprövade metoderna, som fungerar normerande och ändamålsenligt.
          </note>
          <note type="speaker">
            Anf. 39 TINA GHASEMI (M) replik:
          </note>
          <note>
            Fru talman! Det du säger, Teresa Carvalho, stämmer inte. Förutom
            Försäkringskassans utredning har det gjorts två andra, alltså
            tre sammanlagt, som handlar om jämställdhetsbonusen och informationsbristen
            som finns kring den reformen.
          </note>
          <note>
            Kunskapen saknas hos en majoritet av föräldrarna, inte hos en
            femtedel. En majoritet av föräldrarna har kunskapsbrist i fråga
            om jämställdhetsbonusens utformning och även om dess effekter.
            Därför menar vi att man först måste satsa på en rejäl informationskampanj
            och därefter utvärdera effekterna.
          </note>
          <note>
            Jag tycker att det är ansvarslöst av regeringen att innan man
            över huvud taget gjort en analys, innan man över huvud taget gett
            den en chans, slopa en reform som har till syfte att öka incitamenten
            att dela lika.
          </note>
          <note>
            Du nämnde också tidigare i ditt anförande att ekonomin inte spelar
            roll för kvinnors uttag, d etta apropå jämställdhetsbonusen. Till
            viss del kanske du har rätt i det. Däremot har du fel på en annan
            punkt: Det spelar roll för mäns uttag.
          </note>
          <note>
            Vi kan konstatera faktum , att högre ersättning spelar roll.
            När man 1995 sänkte ersättningsnivån i föräldrapenningen från
            90 till 80 procent minskade faktiskt mäns uttag av föräldrapenning
            – trots att man samtidigt införde den första reserverade månanden.
            Det tog sedan fem år med lägre ersättning innan männens uttag
            hade klättrat upp till samma nivå som den låg på före sänkningen
            av ersättningen. Därför spelar ekonomiska incitament roll för
            familjer och hur de väljer att ta ut föräldrapenning.
          </note>
          <note>
            Varför försvårar ni för föräldrar att dela ansvaret som föräldrar?
          </note>
          <note>
            Anf . 40 TERESA CARVALHO (S) replik :
          </note>
          <note>
            Fru talman! Hur gärna Moderaterna än önskar det måste jag fortfarande
            konstatera att jämställdhetsbonusen inte har haft effekt för ett
            mer jämställt uttag av föräldrapenningen. Det finns heller inte
            särskilt mycket som pekar på att den kommer att ha det.
          </note>
          <note>
            Däremot vet vi att en första och en andra reserverad månad i
            föräldraförsäkringen hade den effekten. Allt pekar på att en tredje
            månad också kommer att ha den effekten. Därför väljer vi att reservera
            ytterligare tid för vardera föräldern i föräldraförsäkringen.
          </note>
          <note>
            Jag hör att Moderaterna talar om jämställdhetsbonusen som en
            morot och ett incitament för föräldrarna trots att den hittills
            inte har haft den effekt som man önskar.
          </note>
          <note>
            Jag skulle snarare välja att beskriva jämställdhetsbonusen som
            ett väldigt tunt plåster på ett betydligt djupare sår, som inte
            räcker till när det blöder. Så som jämställdhetsbonusen är konstruerad
            bidrar den snarare till att konstatera och understryka de ojämställda
            normer som finns än till att ta itu med problemet.
          </note>
          <note>
            Det som har haft effekt så här långt är reserverad tid. Ett mer
            jämställt uttag av föräldrapenningen gynnar kvinnors ställning
            på arbetsmarknaden. Det är vi många som har talat om här i dag,
            och det är ett viktigt perspektiv.
          </note>
          <note>
            Men en jämställd föräldraförsäkring gynnar också pappor och barn,
            och det tycker jag förtjänar att sägas oftare. Jämställdhet tjänar
            alla på. Det är sammantaget därför vi socialdemokrater väljer
            att gå vidare med att reservera ytterligare en månad för vardera
            föräldern i föräldraförsäkringen.
          </note>
          <note>
            Tyvärr måste jag konstatera att vad Moderaterna egentligen vill
            med jämställdheten i dag framstår som alltmer otydligt.
          </note>
          <note type="speaker">
            Anf. 41 ANNIKA HIRVONEN FALK (MP):
          </note>
          <note>
            Fru talman! Även jag har sett fram emot den här dagen. Sveriges
            riksdag står inför ett väldigt viktigt beslut i dag, ett beslut
            som kommer att öka jämställdheten i Sverige på flera områden i
            samhället.
          </note>
          <note>
            I dag kommer vi att rösta om en mer jämställd föräldraförsäkring.
            Det är ett beslut som på ett strukturellt plan kommer att påverka
            de förutsättningar som kvinnor och män har att leva jämställda
            liv.
          </note>
          <note>
            Att det är ett strukturellt beslut som påverkar grunden, inte
            bara människors val, är viktigt eftersom det är strukturerna som
            är orsaken till att vi inte har ett jämställt samhälle. Orsaken
            är inte att människor väljer fel.
          </note>
          <note>
            Miljöpartiet är ett feministiskt parti som inte bara ser strukturerna
            utan också vill göra någonting åt dem.
          </note>
          <note>
            Vi vill också göra det som fungerar. Precis som Teresa Carvalho
            har redogjort för är det så att det som fungerar, det som vi politiskt
            har makt över, bland annat är just föräldraförsäkringen. Det är
            ett av de kraftfullaste verktyg som Sveriges riksdag kan använda
            om man menar allvar med att man vill ha ett jämställt samhälle.
          </note>
          <note>
            Ojämställdheten i dag tar sig uttryck på många sätt och på många
            områden i samhället – bland annat på arbetsmarknaden, där den
            strukturella löneskillnaden mellan män och kvinnor uppgick till
            65 miljarder kronor år 2014. I snitt innebär det 3,6 miljoner
            mindre i lön per kvinna jämfört med män och ännu lägre andel av
            pensionerna. 70 procent av fattigpensionärer ­ na är kvinnor.
          </note>
          <note>
            Ojämställdheten finns också i det obetalda hem- och omsorgsarbetet,
            där kvinnorna tar störst ansvar, och det drabbar barnen. Det drabbar
            barnen när de under de första åren får i snitt tre och en halv
            månad med sin far och tretton månader med sin mor.
          </note>
          <note>
            Jag undrar om det är så att Kristdemokraterna och kompani tycker
            att det är det som är bäst för barnen – att det är bäst för barnen
            att inte vara så mycket med sina pappor. Det finns nämligen ingenting
            i forskningen som tyder på att det är bäst – tvärtom.
          </note>
          <note>
            Fru talman! Moderaterna föreslog att vi i stället ska ha en större
            jämställdhetsbonus. Eftersom jämställdhetsbonusen inte har fungerat
            är det uppenbarligen inte rätt väg att gå.
          </note>
          <note>
            Kristdemokraterna tycker att ojämställdhet är något dåligt, men
            de vill inte göra någonting åt det.
          </note>
          <note>
            Centerpartiet vill inte heller använda de verktyg som fungerar.
            Däremot är man öppen för att se över föräldraförsäkringen i dess
            helhet. Det välkomnar jag verkligen, måste jag säga, för vi har
            fler utmaningar än jämställdheten.
          </note>
          <note>
            Sverige ser inte ut som det gamla förlegade idealet med kärnfamiljer.
            Det finns så många fler – familjer med fler än två vuxna och familjer
            med en vuxen. Vi behöver se till att modernisera våra system även
            för de familjerna.
          </note>
          <note>
            Jag hoppas naturligtvis att vi kan nå bred enighet mellan partierna
            vad gäller översynen. Jag hoppas också att vi redan med dagens
            system kan ta tag i de utmaningar som de allra mest utsatta familjerna
            står inför, ofta ensamstående mammor som delar vårdnaden med frånvarande
            pappor. Dem behöver vi också hitta lösningar för. Det hoppas jag
            att vi kan göra samtidigt som vi fortsätter att arbeta för ett
            jämnare uttag av föräldraförsäkringen för alla familjer.
          </note>
          <note>
            Miljöpartiets ingång i det här arbetet har varit en tredelning
            där en tredjedel ska reserveras för den ena föräldern och en tredjedel
            för den andra så länge vi har ett system där det kan finnas bara
            två föräldrar; också det är något som vi vill ändra på. Dessutom
            ska en tredjedel kunna överlåtas till ytterligare en person som
            är närstående till barnet. Det kan vara en tredje förälder, någon
            som alltså i praktiken är förälder även om det inte enligt lagen
            och på papperet är så. Det kan vara en styvförälder , eller också
            kan det vara en person som inte har just föräldrarollen men som
            ändå har en nära relation till barnet och på det sättet är viktig
            under barnets uppväxt.
          </note>
          <note>
            Det är de ingångar vi kommer att ha i det fortsatta arbetet för
            en föräldraförsäkring som är jämställd och väl anpassad till hur
            familjer na ser ut i Sverige i dag – alla familjer.
          </note>
          <note>
            Det steg vi tar i dag är viktigt. Det kommer att spela roll för
            en ökad jämställdhet på arbetsmarknaden och i familjerna och fler
            närvarande pappor under barnens tidiga år. Därför vill jag med
            emfas yrka bifall till utskottets förslag och ser fram emot ett
            fortsatt gemensamt arbete i de här frågorna.
          </note>
          <note>
            (Applåder)
          </note>
          <note type="speaker">
            Anf. 42 SOLVEIG ZANDER (C) replik:
          </note>
          <note>
            Fru talman! Annika Hirvonen Falk från Miljöpartiet höll ett mycket
            bra anförande, måste jag säga. Många kloka saker sas. Jag förmodar
            att jag tillhör ”kompani” i sammanhanget, fast jag är centerpartist.
          </note>
          <note>
            Det Annika Hirvonen Falk bland annat sa var att hon såg fram
            emot en fortsättning på förändringarna så att föräldraförsäkringen
            ska bli mer jämställd, att det här var första steget, och hon
            räknade upp andra viktiga saker som också skulle ändras. Därför
            undrar jag: Menar Annika Hirvonen Falk att det är bra att vi tar
            tag i enskilda saker och inte ser helheten i föräldraförsäkringen?
          </note>
          <note>
            När Annika Hirvonen Falk säger att det ska bli många som ställer
            upp bakom en förändrad föräldraförsäkring undrar jag: Kan Miljöpartiet
            påverka den socialdemokratiska regeringen så att en blocköverskridande
            parlamentarisk utredning tillsätts, en utredning som tar hänsyn
            till hela föräldraförsäkringen och som inte görs av endast en
            person?
          </note>
          <note>
            När jag lyssnar på Annika Hirvonen Falk och Miljöpartiet förstår
            jag att de inte fått vara med och bestämma att en enda person
            ska göra den nya föräldraförsäkringsöversynen.
          </note>
          <note type="speaker">
            Anf. 43 ANNIKA HIRVONEN FALK (MP) replik:
          </note>
          <note>
            Fru talman! Till att börja med vill jag säga att även Miljöpartiet
            sitter i regeringen, och de beslut som fattas fattar vi gemensamt.
          </note>
          <note>
            Jag är inte så intresserad av vilken form en utredning ska ha.
            Jag är mycket mer intresserad av innehållet, och jag utgår ifrån
            att vi tillsammans kommer att vara med och spela in idéer om hur
            vi kan ändra regelverket så att det ska passa alla familjer. Jag
            är glad att Centerpartiet ger uttryck för insikten att Sveriges
            familjer inte längre ser likadana ut med mamma, pappa, barn.
          </note>
          <note>
            När det sedan gäller att ta ett steg i taget vill jag säga att
            jag har en vision, och jag skulle gärna springa dit. Men vi får
            naturligtvis se till att vi har majoritet för våra förslag, och
            då har d et här förslaget fått majoritet eller kommer att få det
            vid voteringen i dag. Jag tycker inte att det finns någon anledning
            att vänta med beslutet bara för att vi vet att vi behöver göra
            mer genomgripande förändringar som kommer att ta mycket läng r
            e tid att arbeta fram.
          </note>
          <note>
            Det här förslaget vet vi fungerar. Det är ett förslag som är
            relativt enkelt att lägga fram. Därför är det positivt att regeringen
            gjort det så pass snabbt.
          </note>
          <note>
            Om man inte tycker att förändringen ska göras förstår jag att
            man helst vill skjuta på frågan, men för oss som tycker att det
            är angeläget att så fort som möjligt lägga fram reformförslag
            som ökar jämställdheten är det viktigt att frågan kommer upp i
            dag.
          </note>
          <note type="speaker">
            Anf. 44 SOLVEIG ZANDER (C) replik:
          </note>
          <note>
            Fru talman! Jag ska vara uppriktig och säga att jag inte trodde
            att Miljöpartiet satt med i regeringen eftersom det sas från talarstolen
            att det fanns andra saker som också skulle ingå i en föräldraförsäkring.
          </note>
          <note>
            När det från Miljöpartiets sida sägs att man får spela in, att
            man ska titta på, att man ska medverka till så kan jag säga: Vi
            från Alliansens sida får inte vara med och spela in. Det kan innebära
            att flera viktiga punkter inte kommer med. Dessutom kan det i
            det kommande förslaget finnas sådant s om vi från Alliansens sida
            inte ställer upp på. Det betyder att vi, när vi får tillbaka regeringsmakten
            2018 , kommer att ändra på det, och det blir väldigt hattigt för
            föräldrarna.
          </note>
          <note>
            Är det inte bättre att ha en parlamentarisk utredning där man
            vet att förslagen och besluten är gemensamma eller i alla fall
            att en mycket bred majoritet i Sveriges riksdag står bakom dem?
            På så sätt vet morgondagens föräldrar vad de långsiktigt har att
            rätta sig efter. Föräldraförsäkringen är lika viktig som pensionssystemet,
            a-kassan och sjukförsäkringen. Vi måste därför se långt fram i
            tiden så att vi vet vad vi har att rätta oss efter.
          </note>
          <note>
            Jag undrar därför igen: Skulle inte Miljöpartiet kunna påverka
            Socialdemokraterna så att det blir en parlamentarisk utredning
            och vi får en mycket bättre föräldraförsäkring än den som vi har
            i dag, detta såväl för barnens och föräldrarnas skull som för
            samhällets skull?
          </note>
          <note type="speaker">
            Anf. 45 ANNIKA HIRVONEN FALK (MP) replik:
          </note>
          <note>
            Fru talman! Jag är helt säker på att det i det förslag som utredningen
            om att anpassa föräldraförsäkringen för stjärnfamiljer kommer
            att lägga fram kommer att finnas förslag som – det är åtminstone
            min erfarenhet – Kristdemokraterna inte kommer att vara för. Jag
            är alldeles säker på att vi inte kommer att nå total enighet i
            den frågan. Däremot finns det alla möj ­ ligheter för alla partier
            att till exempel här i dag spela in idéer och ambi ­ tioner till
            ministern som sitter i kammaren och till övriga som lyssnar och
            fattar beslut.
          </note>
          <note>
            Jag ser fram emot de diskussionerna.
          </note>
          <note type="speaker">
            Anf. 46 TINA GHASEMI (M) replik:
          </note>
          <note>
            Fru talman! Annika Hirvonen Falk nämnde att alla familjer inte
            ser likadana ut, och jag kan inte hålla med henne mer. Borde inte
            Miljöpartiet ta intryck av sina egna slutsatser? Om alla familjer
            inte ser likadana ut, hur kan man då vara för ytterligare kvotering?
            Familjekonstellationerna och familjesituationerna är olika och
            så också lösningarna.
          </note>
          <note>
            Regeringen ska nu tillsätta en utredning för en översyn av föräldraförsäkringen.
            Som du nämnde i ditt tal välkomnar du att Moderaterna också ser
            positivt på en översyn av föräldraförsäkringen. Men vi känner
            oss faktiskt inte så välkomna, trots att du välkomnar oss. Ni
            gör ju det motsatta – ni välkomnar oss inte. Ni ska tillsätta
            en utredning som inte är parlamentarisk.
          </note>
          <note>
            Detta är mycket viktiga frågor som berör många föräldrar och
            barnfamiljer, men ändå väljer ni att hålla utredningen för er
            själva. Varför tillsätter ni inte en parlamentarisk utredning
            för att försöka få en bred samsyn i dessa viktiga frågor?
          </note>
          <note>
            Ni har också aviserat ytterligare en proposition i de här frågorna
            under mandatperioden. Det är rätt viktigt för svenska folket att
            få veta vad detta innebär. Är det ytterligare kvotering? Hur många
            ytterligare månader kommer vi att få se – fyra, fem, sex eller
            sju ?
          </note>
          <note>
            Detta berör väldigt många människor, och det finns ett stort
            motstånd mot ytterligare kvotering i föräldraförsäkringen. Nu
            är det viktigt med tydliga besked. Kan Miljöpartiet ge oss besked
            i dag?
          </note>
          <note type="speaker">
            Anf. 47 ANNIKA HIRVONEN FALK (MP) replik:
          </note>
          <note>
            Fru talman! Jag kan naturligtvis inte berätta vad utredningen
            ska komma fram till. Det får vi se när den är tillsatt och när
            den kommer med sitt förslag.
          </note>
          <note>
            Miljöpartiets förslag har jag redan redogjort för, nämligen en
            tredelning där en tredjedel går till vardera vårdnadshavaren om
            det är två vårdnadshavare och en tredjedel ska kunna överlåtas
            fritt, också till en annan närstående. Ett liknande förslag har
            också presenterats av Delegationen för jämställdhet i arbetslivet.
            De förslog fem månader var åt vårdnadshavarna och två månader
            som kunde överlåtas fritt eller till någon närstående. Det finns
            alltså många tankar som går i den riktningen.
          </note>
          <note>
            Det kan finnas andra idéer som behöver komplettera de här resonemangen.
            Det kan finnas idéer som utredaren kommer på som är ännu bättre
            än vad vi har klurat ut på Miljöpartiets kongresser. Jag är öppen
            för det.
          </note>
          <note>
            Målet ska dock vara att vi uppnår ett jämställt uttag av föräldraförsäkringen,
            samtidigt som vi har en föräldraförsäkring som är anpassad för
            alla olika familjer.
          </note>
          <note type="speaker">
            Anf. 48 TINA GHASEMI (M) replik:
          </note>
          <note>
            Fru talman! Jag har faktiskt inte fått svar på min absolut relevanta
            fråga om varför vi inte blir inbjudna till samtal. Detta är ju
            otroligt viktiga frågor som berör väldigt många. Det är också
            viktigt att det finns långsiktiga spelregler specifikt i föräldraförsäkringen.
            Det är precis samma sak som när det gäller pensionsfrågor, där
            det också måste finnas långsiktiga spelregler för att det ska
            vara hållbart.
          </note>
          <note>
            Du svarar fortfarande inte på varför vi inte är inbjudna till
            samtal. I ditt tal sa du att ni välkomnar Moderaterna, men det
            gör ni ju inte. Kan du ge beskedet att Moderaterna och den övriga
            Alliansen får bli inbjudna till en parlamentarisk utredning?
          </note>
          <note type="speaker">
            Anf. 49 ANNIKA HIRVONEN FALK (MP) replik:
          </note>
          <note>
            Fru talman! Det kallas debatt, men det beror kanske lite på tonen
            i samtalet. Jag ser ändå att det demokratiska samtalet pågår här
            och nu. Det är här som vi samtalar med varandra. Det är här som
            alla riksdagsledamöter har möjlighet att lägga fram sina förslag.
          </note>
          <note type="speaker">
            Anf. 50 ROLAND UTBULT (KD) replik:
          </note>
          <note>
            Fru talman! Ja du, Annika Hirvonen Falk, låt ingen se ned på
            dig för att du är ung, men du måste bearbeta dina fördomar om
            Kristdemokraterna! Jag vet inte vem som viskar i ditt öra, men
            du behöver verkligen bearbeta de fördomar du har om vårt parti.
          </note>
          <note>
            Du sa något som jag tycker är oförskämt, faktiskt, nämligen att
            KD tycker att jämställdhet är dåligt. Det är oförskämt! Jag blir
            upprörd och vill tala om att du helt enkelt har fel. Du kanske
            måste tänka över hur du uttrycker dig.
          </note>
          <note>
            Vi är för en flexibel föräldraförsäkring. Vi är för jämställdhetsbonus.
            Vi gläds åt att papporna tar ytterligare, större ansvar, vilket
            de faktiskt gör.
          </note>
          <note>
            Jag kan inte Miljöpartiets ideologi till 100 procent, men jag
            trodde i min enfald att Miljöpartiet var ett frihetsparti. Nu
            sitter ni i regeringsställning. Jag förstår att det inte finns
            mycket hopp där. Ni ansluter er hela tiden till regeringens politik
            på det här området, och ni vill få igenom ytterligare lite mer
            än vad vi beslutar om i kammaren senare i dag.
          </note>
          <note type="speaker">
            Anf. 51 ANNIKA HIRVONEN FALK (MP) replik:
          </note>
          <note>
            Fru talman! Det var ett innovativt sätt att använda åldershärskartekniken
            från Roland Utbults sida, det mest innovativa jag hört under min
            politiska karriär.
          </note>
          <note>
            Miljöpartiet är ett feministiskt parti. Det är ett ideologiskt
            ställningstagande. Det betyder att man ser ojämställdheten och
            orsakerna bakom den som strukturella och att man vill göra något
            åt det.
          </note>
          <note>
            Roland Utbult måste ha missuppfattat mina citat. Jag tänker så
            här: Om Kristdemokraterna menar att föräldrarna bestämmer bäst,
            menar då Kristdemokraterna att det bästa för barnen, som ju Kristdemokrate
            rna också vill uppnå, är att de träffar sina pappor avsevärt mindre
            tid än de träffar sina mammor under sina första levnadsår?
          </note>
          <note>
            Mot bakgrund av att Kristde mokraterna har röstat nej till att
            samkönade par ska få ingå partnerskap o ch nej till samkönade
            äktenskap och att Kristdemokraterna inte förespråkar att man ska
            kunna ha fler än två vårdnadshavare sa jag att min teori är att
            en utredning som kommer att anpassa föräldraförsäkringen till
            bland annat dessa familjer inte kommer att välkomnas av Kristdemokraterna.
            Naturligtvis blir jag glad om Kristdemokraterna kommer att sälla
            sig till den skara som gör analysen att Sveriges familjer ser
            annorlunda ut i dag och att vi behöver en föräldraförsäkring som
            är anpassad för de familjerna.
          </note>
          <note type="speaker">
            Anf. 52 ROLAND UTBULT (KD) replik:
          </note>
          <note>
            Fru talman! Vi är för en flexibel föräldraförsäkring, och den
            finns i dag. Man kan dela 50 – 50 om man vill. Vi vill naturligtvis
            att papporna ska ta ett större ansvar, definitivt. Varför skulle
            jag tycka något annat? Det är ju självklart att man ska dela upp
            detta.
          </note>
          <note>
            Annika Hir vonen Falk är otroligt fokuserad på antalet dagar.
            Men det handlar faktiskt om att pappor tar ansvar också i mängder
            av andra sammanhang som ligger utanför föräldraförsäkringen. Det
            tycker vi är något som är riktigt och som vi naturligtvis välkomnar.
            Vad skulle tal a mot att pappor och mammor delar sitt ansvar?
            Vad är det för samhälle vi annars lever i? Jag tycker att detta
            är självklart.
          </note>
          <note>
            Du tror saker, säger du. Det är klart att vi inser att familjer
            ser olika ut. Jag tycker att du har väldigt mycket fördomar, och
            jag tycker att du ska bearbeta dem.
          </note>
          <note>
            Självklart ser familjer olika ut. Och självklart ska vi arbeta
            för att pappor tar ännu lite mer ansvar när det gäller föräldradagarna.
            Det är också vad som håller på att ske.
          </note>
          <note>
            Vi vill naturligtvis tillerkänna föräldrarna vid köksbordet att
            de har förmågan att besluta och även ta konsekvenserna av sina
            beslut.
          </note>
          <note type="speaker">
            Anf. 53 ANNIKA HIRVONEN FALK (MP) replik:
          </note>
          <note>
            Fru talman! Det gläder mig att jag nu kan twittra ut att Kristdemokraterna
            vill arbeta för en föräldraförsäkring som är anpassad för stjärnfamiljer
            – det måste jag säga. Jag erkänner att min fördom var att ni inte
            var så intresserade av det. Det får jag be om ursäkt för.
          </note>
          <note>
            Däremot måste jag vända mig mot resonemangen om att man nog kan
            tro att papporna gör mer än vad som syns i statistiken och så
            vidare. Faktum är att man kan titta på föräldrapenningdagarna.
            Kvinnorna tar ut 75 procent. Man kan titta på själva föräldraledigheten.
            Kvinnorna tar ut en större andel. Man kan titta på vård av barn.
            Det är 63 procent som tas ut av kvinnorna. Man kan titta på antalet
            personer som går ned i arbetstid för att ge omsorg till en anhörig.
            Där är kvinnorna också i majoritet.
          </note>
          <note>
            Jag vilar på den statistiska grunden när jag säger att det inte
            är jämställt i fråga om hur tiden fördelas i dag.
          </note>
          <note type="speaker">
            Anf. 54 MARIA ARNHOLM (FP):
          </note>
          <note>
            Fru talman! Sverige är troligen ett av världens bästa länder
            att vara förälder och barn i. Det märks inte minst genom att vi
            har höga födelsetal jämfört med många andra höginkomstländer.
            Många andra länder – Tyskland, Japan, Storbritannien och de andra
            nordiska länderna – ser oss som en förebild.
          </note>
          <note>
            Vi vet ganska väl vad det beror på. Det är det vi berättar om
            när vi får studiebesök från de här länderna. Vi införde tidigt
            en särbeskattning. Vi har sannolikt världens mest generösa och
            flexibla föräldraförsäkring, och vi har en väl fungerande förskola
            med låga avgifter.
          </note>
          <note>
            Det här är en stor investering. Vi lägger 41 miljarder kronor
            varje år på föräldraförsäkringen, 26 miljarder kronor på barnbidrag
            och 7 miljarder på att kompensera föräldrar så att de inte tappar
            så mycket pension på att vara borta från jobbet under småbarnsåren.
            Vi satsar ungefär 82 miljarder på förskola och skolbarnomsorg.
            Det är totalt 157 miljarder, och det är jag väldigt stolt över.
          </note>
          <note>
            Men det finns andra områden där Sverige inte är lika framstående.
            Ett sådant handlar om löneskillnader mellan kvinnor och män. Det
            skiljer 3,6 – ja, nu uppemot 4 – miljoner i livsarbetsinkomst
            mellan en genomsnittlig man och en genomsnittlig kvinna. Ställ
            frågan i en undersökning till svenska folket! Fråga hur många
            procentenheter som tycker att detta är en bra idé! Det skiljer
            3,6 miljoner fram till pensionsdagen. Sedan förstärks skillnaderna,
            och de fortsätter att vara väldigt stora. Hälften av de kvinnor
            som går i pension kommer att leva på en pension under 8 000 kronor
            i månaden. Det är mycket upprörande – det tycker man vid alla
            köksbord.
          </note>
          <note>
            Lika stolt som jag är över vår familjepolitik, som är en förebild
            för många länder, lika bedrövad är jag över löneskillnaderna.
            Föräldraförsäkringens utformning spelar en avgörande roll för
            barnens rätt till sina föräldrar men också för utvecklingen av
            jämställdheten på svensk arbetsmarknad. Framväxten av föräldraförsäkringen
            är en viktig del av den svenska välfärden. Den har varit ett fundament
            för kvinnors frigörelse och ett fundament för många pappors möjlighet
            att över huvud taget vara hemma.
          </note>
          <note>
            Samtidigt är dagens försäkring förknippad med utmaningar. Fram
            till att familjerna får barn är löneutvecklingen för män och kvinnor
            med samma utbildningsbakgrund ganska lika. Det är inte där de
            3,6 miljonerna grundläggs. Efter föräldraledigheten har kvinnor
            ingen chans att komma i kapp i löneutvecklingen. Hur familjer
            fördelar föräldraledigheten påverkar jämställdheten i relationen
            för resten av livet . Det påverkar livslönen. Det påverkar tyvärr
            också förväntningarna på och möjligheterna för alla män och kvinnor
            oavsett vilka val de själva har gjort.
          </note>
          <note>
            Män är i genomsnitt borta från arbetsmarknaden knappt fyra månader
            per barn. Kvinnor är i genomsnitt borta från arbetsmarknaden drygt
            ett år och tre månader. Det får både direkt och på sikt stora
            effekter på kvinnors inkomster, kvinnors pensioner och kvinnors
            bidrag på svensk arbetsmarknad. Det är när barnen kommer som löneskillnaderna
            växer, deltidsarbetet breder ut sig och kvinnors sjukfrånvaro
            stiger. Ibland funderar vi över vad de ökande sjuktalen beror
            på. Det är många som pekar finger på arbetslivet. Jag tror att
            kvinnors dubbla roller, som yrkesarbetande och med huvudansvar
            för hemarbetet, är en viktig bov i dramat. Det är en av de stora
            saker som vi behöver lösa framöver.
          </note>
          <note>
            Det blir ett ännu större problem när vi samtidigt vet att kvinnor
            generellt är mer utbildade än män. Tror vi att utbildning ger
            högre produktivitet och kompetens är det illa för Sverige om de
            mest utbildade är de mest frånvarande från arbetsmarknaden.
          </note>
          <note>
            Enligt min mening bör liberaler inte bidra till att skattemedel
            används för att upprätthålla detta. Vill man som jag och mitt
            parti ta ansvar för att ändra på detta måste man också vara beredd
            att agera därefter. Det går liksom inte att stå här och älska
            jämställdhet men inte vara beredd att fatta några beslut.
          </note>
          <note>
            Det ansvaret har vi burit sedan början av 90-talet – det vill
            jag gärna påminna om. När Bengt Westerberg, som citerades i talarstolen
            tidigare, tog initiativ till den första öronmärkta månaden var
            vi först ut. Det är inget vi sticker under stol med. Senast 2014
            gick vi till val på att få vara med och genomföra den tredje öronmärkta
            månaden, så det borde inte komma som en överraskning för någon.
          </note>
          <note>
            Den förändring som vi röstar fram i dag är också ett bidrag till
            att kvinnor och män, oavsett familjesituation, ska behandlas lika
            och rättvist på arbetsmarknaden. De förväntningar omgivningen
            har på kvinnors och mäns frånvaro bidrar till att kvinnor i rätt
            ålder, oavsett tankar på barn eller inte, möter sämre chanser
            till jobb och karriär samtidigt som män som vill vara jämställda
            och ta ansvar hålls tillbaka av omgivningens fördomar.
          </note>
          <note>
            Att kvinnor och män möter färre fördomar ökar friheten att forma
            sitt eget liv. Det finns partier inom borgerligheten som i dag
            trycker på en annan knapp än den Folkpartiet liberalerna kommer
            att välja. Jag är glad för Sveriges, för jämställdhetens, för
            vårt arbetslivs och våra svenska företags skull att den linjen
            inte vinner.
          </note>
          <note>
            Dagens i ndustris ledarsida, Wallenbergsfärens rekryteringsbolag
            Novare och den största sammanslutningen av Sveriges chefer, Ledarna,
            har alla tagit ställning för fler öronmärkta månader. De förstår
            att det ger en fördel för Sverige. Mitt bland olyckliga skattehöjningar
            som slår brett tas nu åtminstone ett beslut i kammaren som stärker
            konkurrenskraften på vår arbetsmarknad. Det bör vi vänner av svenskt
            näringsliv vara glada och stolta över i dag.
          </note>
          <note>
            (Applåder)
          </note>
          <note type="speaker">
            Anf. 55 Socialförsäkringsminister ANNIKA STRANDHÄLL (S):
          </note>
          <note>
            Fru talman! Tack för nöjet att få sitta och lyssna på den oerhört
            engagerade debatten i en central och viktig fråga för en mer jämställd
            arbetsmarknad, för ett mer jämställt samhälle, för ett mer jämställt
            familjeliv men också i allra högsta grad när det gäller steget
            mot att barn även när de är små ska få tillgång till båda sina
            föräldrar!
          </note>
          <note>
            Vi vet att i de fall där man delar föräldraledigheten jämställt
            knyter barnet an till båda sina föräldrar på ett bättre sätt.
            Man fördelar också det obetalda hemarbetet mer jämställt i de
            familjerna, som en konsekvens av detta.
          </note>
          <note>
            Kvinnors löneutveckling är också mer jämställd i de familjer
            som delar jämställt på föräldrapenningdagarna.
          </note>
          <note>
            I händelse av en separation, vilket emellanåt faktiskt sker i
            de bästa familjer, bor barnen i de familjer där man har delat
            jämställt på föräldrapenningen i högre grad växelvis hos föräldrarna
            och har tillgång till båda.
          </note>
          <note>
            Ska man tala om att vara ett familjeparti bör man i allra högsta
            grad värna en jämställd fördelning av föräldrapenningen. Jag är
            därför oerhört glad att kunna stå här i dag och ta steg i denna
            riktning.
          </note>
          <note>
            Men jag vill också, precis som en del av de tidigare talarna,
            backa 41 år tillbaka i tiden, då denna ambitiösa reform infördes
            av modiga politiker 1974. På 70-talet genomförde vi särbeskattningen.
            Det var ett oerhört viktigt steg att beskatta individer i stället
            för familjer. Vi genomförde världens bästa och mest generösa och
            jämställda föräldraförsäkring. Det var en individualiserad föräldraförsäkring
            med 240 dagar åt vardera föräldern. Vi byggde också ut barnomsorgen
            i det här landet och gav familjerna tillgång till en generell
            barnomsorg, vilket var själva grunden för att kvinnor i stor utsträckning
            skulle kunna ta steget ut på arbetsmarknaden. Och det gjorde vi.
          </note>
          <note>
            Sverige är bland de länder i världen som har det största arbetskraftsdeltagandet
            bland kvinnor. Det är fantastiskt, och det är något som vi ska
            vara stolta över. Det har bidragit till Sveriges framgång och
            till Sveriges tillväxt.
          </note>
          <note>
            Vi har inte lyckats lika bra när det gäller den goda tanken som
            fanns med att genomföra en flexibilitet i föräldraförsäkringen.
            Denna flexibilitet har inte slagit så väl ut.
          </note>
          <note>
            Tror ni på fullt allvar att de som för 41 år sedan diskuterade
            detta trodde att vi 2015 skulle ha en situation där mammor alltjämt
            tar ut fyra av fem dagar när barnen är små? Detta får, som många
            andra har påpekat, konsekvenser. Kvinnor jobbar och sliter, och
            de utbildar sig. I 30 år har kvinnor i Sverige varit bättre utbildade
            än män. Men det syns inte i lönekuverten. Jag skulle vilja säga
            att det ligger i allas vårt intresse att åstadkomma en mer jämställd
            föräldraförsäkring.
          </note>
          <note>
            Precis som Maria Arnholm sa här tidigare är det just när familjen
            bildas som vi ser att löneutvecklingen för kvinnor avstannar och
            att karriärutvecklingen avstannar. När det andra barnet kommer
            in i familjelivet slår man knut på sig. Då skjuter kvinnors sjukskrivningar
            i höjden. Var tredje välutbildad tjänstemannakvinna börjar arbeta
            deltid efter att man har bildat familj för att få ihop livet och
            för att orka. Trots det är kvinnor mer sjukskrivna.
          </note>
          <note>
            Verkligheten är den att hälften av alla kvinnor som nu går i
            pension får mellan 5 000 och 8 000 kronor i månaden efter skatt.
            Kvinnor i Sverige har i genomsnitt 30 procent lägre pensioner.
          </note>
          <note>
            Jag tror att man uppfattar att detta är ett problem som vi politiker
            har ett ansvar för genom att nu se till att följa upp de reformer
            som har lett fram till att kvinnor deltar på arbetsmarknaden och
            att faktiskt också genomföra de verktyg som gör att kvinnor kan
            nyttja sin kompetens, arbeta ett helt arbetsliv och ha sin hälsa
            i behåll. Och barn ska få tillgång till båda sina föräldrar. Man
            ska helt enkelt kunna ha ett gott liv tillsammans.
          </note>
          <note>
            Det är inte så ofta som en socialdemokrat citerar en borgerlig
            politiker i kammaren. Tidigare citerades Bengt Westerberg. Jag
            skulle också vilja citera en tidigare folkpartistisk minister.
          </note>
          <note>
            Maria Arnholm skrev följande i Expressen i går:
          </note>
          <note>
            ”Jag vill att människor i Sverige oavsett kön eller könsidentitet
            ska vara ännu friare om tio år än i dag. Att olika förväntningar
            inte ska möta och begränsa flickor och pojkar, kvinnor och män.
            Jag vill att lagstiftningen ska spegla detta.”
          </note>
          <note>
            Det som vi gör i dag är att ta ett steg i denna riktning.
          </note>
          <note>
            Jag har själv två små flickor hemma. Jag vill att de ska komma
            ut på en arbetsmarknad i ett Sverige som ger verktygen och som
            ser till att nycklarna finns på arbetsmarknaden och i samhället
            för ett jämställt arbetsliv och liv.
          </note>
          <note>
            En tredje reserverad månad är mycket bra, men det är inte tillräckligt.
            På 40 år har vår arbetsmarknad förändrats mycket med flera olika
            typer av anställningsformer och många fler företagare. Våra familjekonstellationer
            ser ut på många olika sätt. Därför är vi från regeringen glada
            att kunna ta steget mot att se över hela föräldraförsäkringen.
            Det är viktigt att vi också tar ett helhetsgrepp.
          </note>
          <note>
            I dag är vi glada för dagens viktiga milstolpe, men i morgon
            arbetar vi vidare.
          </note>
          <note>
            (Applåder)
          </note>
          <note>
            I detta anförande instämde Annika Hirvonen Falk (MP).
          </note>
          <note type="speaker">
            Anf. 56 ROLAND UTBULT (KD) replik:
          </note>
          <note>
            Fru talman! Jag tackar ministern för att hon är här och för att
            vi får debattera dessa viktiga frågor.
          </note>
          <note>
            Jag har stor respekt för vad socialdemokratin och andra partier
            genom historien har genomfört i vårt land. Vi lever i dag i ett
            samhälle som är välorganiserat och som fungerar bra. Man ska ha
            respekt för allt det arbete som har lagts ned och de förslag som
            det har fattats beslut om i denna kammare genom åren.
          </note>
          <note>
            Jag ska också göra ett klargörande. Jag yrkar bifall till reservationerna
            1 och 4.
          </note>
          <note>
            I den så kallade kvoteringspropositionen som vi debatterar i
            dag står det: Regeringen anser därför att det är mer lämpligt
            att stegvis reservera mer tid åt vardera vårdnadshavaren.
          </note>
          <note>
            Eftersom jag har hört att Miljöpartiet nu ligger på i fråga om
            detta och vill ha en tredelad föräldraförsäkring är min enkla
            fråga: Vad är slutmålet för ministern och för regeringen när det
            gäller detta?
          </note>
          <note type="speaker">
            Anf. 57 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Slutmålet för regeringen är naturligtvis att vi i
            Sverige ska ha en föräldraförsäkring som understöder ett jämställt
            familjeliv, där barn har tillgång till båda sina föräldrar.
          </note>
          <note type="speaker">
            Anf. 58 ROLAND UTBULT (KD) replik:
          </note>
          <note>
            Fru talman! Då är vi överens om målet. Då är det bara tillvägagångssättet
            som vi egentligen inte är överens om. Där går en skiljelinje mellan
            å ena sidan regeringssidan och även Folkpartiet och å andra sidan
            Kristdemokraterna och dem som reserverar sig inför beslutet i
            dag. Vi menar helt enkelt att makten för beslut vid köksbordet
            ska ligga hos föräldrarna. Vi tror att de har förmåga att hämta
            in kunskap och också se konsekvenserna av de beslut som de fattar.
          </note>
          <note>
            Jag skulle vilja ställa en annan fråga också. Det kom en nyhet
            i radio i dag om en stor utredning om föräldraförsäkringen. En
            mängd organisa ­ tioner har bjudits in till detta, men vi inom
            oppositionen har uteslutits från utredningen. Jag tycker att det
            egentligen är ganska uppseendeväckande. Jag hörde ministern säga
            i radio att det beror på att detta ska gå undan. Jag vet inte
            på vilket sätt vi skulle hindra att det går snabbare, men ministern
            sa att man har landat i detta.
          </note>
          <note>
            Min enkla fråga är naturligtvis vad det är som gör att oppositionen
            inte är med i denna stora, viktiga utredning om föräldraförsäkringen.
            Vad är det som gör att ni har tänkt så?
          </note>
          <note type="speaker">
            Anf. 59 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Jag vill börja lite kortfattat i köksbordsänden.
            Relaterat till de stora problem vi ser för kvinnor kopplat till
            ett jämställt familjeliv måste jag säga att jag är innerligt trött
            på att prata köksbord.
          </note>
          <note>
            Vi har en av världens mest generösa föräldraförsäkringar i det
            här landet, till och med om man – med utgångspunkt i att den ser
            ut som den gör i dag – faktiskt skulle säga att varje förälder
            får sina 240 dagar och att de är individualiserade. Det skulle
            gälla även om försäkringen såg ut precis som alla andra socialförsäkringar
            gör och där vi inte diskuterar köksbord. Det gör vi ju enkom för
            att detta handlar om jämställdhet, om barn och i grund och botten
            om kvinnorollen. Därför blir det en köksbordsdiskussion kring
            föräldraförsäkringen. Med 240 dagar per förälder finns det ganska
            stor möjlighet till flexibilitet även om försäkringen skulle se
            ut som det faktiskt var ursprungstanken att den skulle göra.
          </note>
          <note>
            När det gäller den nyhet Roland Utbult hänvisar till är det inte
            på något sätt en nyhet. Statsministern aviserade ju redan i sin
            första regeringsförklaring att vi hade för avsikt att göra en
            översyn av föräldraförsäkringen. Jag har också varit ute och talar
            om detta under väldigt lång tid, också vad gäller att det är viktigt
            att titta på bland annat det vi har diskuterat här i dag. Det
            handlar om att ta ett helhetsgrepp och väga in att samhället har
            förändrats.
          </note>
          <note>
            Vi kommer att träffa intresseorganisationer; vi har första mötet
            nästa vecka. Jag är oerhört glad över det intresse för att finnas
            med i dialogen som i dag har uttryckts från flera partier i oppositionen.
            Jag kommer självklart att tillse att man får möjlighet att göra
            det framöver. Jag tackar alltså för det. Jag tycker att det är
            bra.
          </note>
          <note type="speaker">
            Anf. 60 SOLVEIG ZANDER (C) replik:
          </note>
          <note>
            Fru talman! Jag kom nästan av mig här på slutet när ministern
            tackade så mycket för att vi vill vara med i utredningen. Vi ser
            ju att stabilitet, långsiktighet, hållbarhet och helhet är viktigt
            i föräldraförsäkringen, och jag måste säga att vi från Alliansens
            sida vill medverka för att det ska bli möjligt.
          </note>
          <note>
            När ministern samtidigt säger att detta ska gå snabbt tycker
            jag dock att det är en skandal. Jag tycker nästan att det visar
            på låg prioritet på det här området. En parlamentarisk utredning
            där vi från Alliansen också får vara med kommer naturligtvis inte
            att gå snabbt, utan det kommer att ta lite längre tid. Men det
            kommer också att innebära att de förslag som kommer fram är väl
            underbyggda. De kommer att vara stabila, långsiktiga, hållbara
            och ha en helhet. Det om något kan ju ge föräldrarna möjlighet
            att fortsätta planera sin föräldraledighet. Det gör nämligen många
            föräldrar i dag, och då är dessa punkter viktiga.
          </note>
          <note>
            Jag måste naturligtvis fråga ministern om det är möjligt att
            hon kan tänka om, göra om och göra bättre. Är det möjligt att
            inte ha en enmansutredning utan se till att det blir en parlamentarisk
            utredning?
          </note>
          <note type="speaker">
            Anf. 61 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Jag tackar Solveig Zander för inspelen. Jag vill
            börja med att säga någonting om det här att det ska gå snabbt.
          </note>
          <note>
            Föräldraförsäkringen har ju utretts tidigare. Bland annat gjorde
            Karl-Petter Thorwaldsson en sådan utredning för ungefär tio år
            sedan. Innan jag tillträdde som minister i den här regeringen
            hade jag ett mycket fint upp ­ drag där jag under flera år satt
            som en av ledamöterna i den förra regering ­ ens delegation för
            jämställdhet i arbetslivet. Den överlämnade sitt resultat före
            sommaren, och föräldraförsäkringe n var en bärande del i de diskus
            ­ sioner som fördes i utredningen. Det har gjorts väldigt mycket.
          </note>
          <note>
            Därför tror jag att det är möjligt att gå fram relativt snabbt.
            Vi har sagt att vi skulle vilja komma tillbaka med något förslag
            under den här mandatperioden. Vi är än så länge på det spåret
            att vi inte har tänkt oss en parlamentarisk utredning, men jag
            lyssnar naturligtvis till de inspel som görs av oppositionspartierna
            här i dag. Jag är väldigt glad över att det finns ett intresse
            av att vara delaktig i en helhetsöversyn av föräldraförsäkringen.
            Det behövs nämligen.
          </note>
          <note>
            Som ett exempel kan man lyfta in företagarperspektivet. Vi vet
            att väldigt många företagare i dag inte utnyttjar föräldraförsäkringen
            på grund av att dess konstruktion inte passar så väl. Det finns
            alltså jättemånga olika perspektiv i detta som vi behöver titta
            på. Jag tar med mig de synpunkter Solveig Zander för fram och
            de önskemål som förs fram. Vi får helt enkelt återkomma med på
            vilket sätt vi kan involvera även oppositionspartierna i detta
            arbete.
          </note>
          <note type="speaker">
            Anf. 62 SOLVEIG ZANDER (C) replik:
          </note>
          <note>
            Fru talman! Jag måste säga att det är oerhört intressant att
            lyssna till ministern, som ju är väldigt välvilligt inställd.
            Jag hoppas att ministern ska tänka om så att det blir en parlamentarisk
            utredning, vilket jag tror är förutsättningen för att vi ska få
            det vi vill uppnå. Även om det är väl utrett i dag har man i de
            utredningar som gjorts bland annat inte tittat på möjligheten
            till fler morötter och att nå jämställdhet på det sättet. Ni från
            regeringen i dag har varit väldigt avogt inställda till exempelvis
            jämställdhetsbonusen.
          </note>
          <note>
            Vi har det här med garantidagar och lägstanivådagar, som är ett
            sammelsurium. När det gäller företagarna, som ministern tar upp,
            har organisationen Företagarna föreslagit att man ska få ta ut
            fem dagars ledighet. Det är i dag möjligt att välja hur många
            dagars föräldraledighet man vill ta ut, men om jag har förstått
            det hela rätt ligger inte felet i lagstiftningen utan i hur våra
            myndigheter ser på företagande. Det är därför viktigt att ta in
            även detta i en utredning om hur föräldraförsäkringen ska se ut,
            så att alla har möjlighet att ta ut föräldraledighet.
          </note>
          <note>
            Nu tar jag ministerns ord på allvar. Jag hoppas verkligen att
            ministern ska hålla vad hon lovar, nämligen att vi ska få en parlamentarisk
            utredning där vi från Alliansen verkligen får vara med. Annars
            är risken oerhört stor att vi gör om den 2018.
          </note>
          <note type="speaker">
            Anf. 63 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Så här i slutet av vårt replikskifte vill jag förtydliga
            för Solveig Zander att jag inte har utlovat en parlamentarisk
            utredning. Där ­ emot har jag lovat att tillse att också oppositionspartierna
            ska få möjlighet att göra inspel och ha ett inflytande i utredningen.
            Det tror nämligen även jag är viktigt. Om vi nu ska ta oss an
            det här arbetet vill vi inte missa några viktiga perspektiv eller
            goda idéer. Jag hör att detta är vad Solveig Zander önskar, och
            jag tar med mig det.
          </note>
          <note type="speaker">
            Anf. 64 LINUS BYLUND (SD) replik:
          </note>
          <note>
            Fru talman! Tack, ministern! Jag vill börja med att säga att
            jag tycker att det är ett lite falskt argument när vi pratar om
            tid med föräldrarna. Det är ju inte så att den förälder som är
            hemma med barnet umgås med barnet all den tid som barnet och föräldrarna
            är vakna. En vecka består av 168 timmar, och av dessa kanske man
            sover 68 timmar. Då har man 100 timmar kvar och jobbar kanske
            närmare 50 timmar, så det är fortfarande mer än halva tiden man
            har för att umgås med sina barn. Det är därför falskt att säga
            att den som inte är hemma med barnen inte umgås med barnen. Jag
            har själv tre barn, och jag har umgåtts med dem även under de
            perioder då jag har arbetat. Men det var inte primärt det jag
            hade tänkt ta upp.
          </note>
          <note>
            Det vi kan se är att det otvivelaktigt kommer att vara barn som
            drabbas av det här, eftersom de tvingas till en förskola tidigare
            än vad föräldrarna själva bedömer är riktigt. Det tror jag till
            och med att vi är överens om, även om vi kanske är oense om hur
            många det skulle kunna handla om. Människor kan arbeta på ett
            sådant sätt, ha sådana inkomstskillnader eller arbetsförhållanden,
            såsom skiftarbete och annat, som gör att de helt enkelt inte kan
            ta ut föräldraledighetsdagarna. De fryser då inne, och barnet
            måste till förskolan tidigare.
          </note>
          <note>
            Många gånger är det barn i familjer som tillhör dina och även
            mina väljare. Vad har du att säga till dem om detta?
          </note>
          <note type="speaker">
            Anf. 65 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Linus Bylund, för inlägget! Jag tror ändå att
            man med emfas kan säga att det läge som vi har i dag är att kvinnor
            under barnens första levnadsår tar ut fyra av de fem dagarna i
            föräldraförsäkringen. Det gör naturligtvis att även om man umgås
            också på andra tider, efter arbetstid och inte minst under vakna
            nätter – det vet ju vi som har småbarn – är kvinnor i dag mer
            närvarande i vardagen med de små barnen än vad männen är.
          </note>
          <note>
            Detta får konsekvenser, som jag visade med de exempel jag tog
            tidigare. Det finns studier som har tittat på ett mer jämställt
            uttag och vad som då händer med anknytningen.
          </note>
          <note>
            Jag tycker att Linus Bylund har en slående ingång i de här frågorna
            rent generellt. Det är väldigt märkligt, tycker jag, att utgå
            från att kvinnor på något sätt skulle ha lättare eller svårare
            att vara borta från arbetet än vad män har. Därför tycker jag
            att din fråga till mig blir väldigt märklig. Kvinnor jobbar nätter
            på sjukhus och på äldreboenden, precis som män många gånger gör
            i de mansdominerade delarna av arbetsmarknaden. Det gör naturligtvis
            att det är precis lika svårt för kvinnor som för män att pussla
            ihop arbetslivet och småbarnslivet.
          </note>
          <note type="speaker">
            Anf. 66 LINUS BYLUND (SD) replik:
          </note>
          <note>
            Fru talman! Det motsäger inte på något sätt min fråga. Jag säger
            att det drabbar familjer som har arbetsförhållanden som är sådana
            att det inte går att dela föräldraledigheten på det sätt som ni
            från ert håll önskar. De straffas då genom att föräldraledighetsdagarna
            fryser in. Det spelar ingen roll om det är kvinnan eller mannen
            som arbetar på ett sådant sätt, som har högre inkomst än den andra
            och så vidare. Det drabbar familjen, därför att man måste ta beslutet
            att barnet ska börja på förskolan tidigare. Det här kan ju inte
            vara någonting nytt.
          </note>
          <note>
            För övrigt vill jag poängtera att jag inte på något sätt förnekar
            att det finns ett problem med den skeva fördelningen. Däremot
            förnekar jag att man kan ställa månader mot varandra och säga
            att det är 14 månader hit och 4 månader dit, därför att naturligtvis
            umgås man med sina barn även om man arbetar.
          </note>
          <note type="speaker">
            Anf. 67 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Det gör man naturligtvis. Men det finns tydlig statistik
            som visar vad som sker när man är den förälder som tar ut föräldrapenningdagarna
            i större utsträckning.
          </note>
          <note>
            Det är självklart så att statistiken säger att det är kvinnorna
            som tar ut 14 månader och männen som tar ut 4 månader. Det innebär
            naturligtvis en skillnad.
          </note>
          <note>
            Det är också så att den förälder som tar ut den största delen
            av föräldrapenningen också är den som tenderar att ta på sig mer
            av det obetalda hemarbetet. Man kan tycka att det här egentligen
            inte är någon stor sak – lite dammsugning ibland, eller hur? Men
            saken är den att de där 47 minuterna om dagen som kvinnor gör
            mer av obetalt hemarbete än männen adderar upp till sju arbetsveckor
            på ett år och faktiskt sex hela år under ett arbetsliv. Det är
            också den ojämställda fördelningen av föräldrapenningen med och
            bidrar till. Vi måste våga se detta.
          </note>
          <note>
            Det finns ingen annan socialförsäkring som är konstruerad på
            det här sättet. Det var inte heller avsikten med den när den infördes
            1974 att föräldrarna skulle dela så ojämställt och att vi så här
            många år senare skulle ha en fördelning som innebär att kvinnor
            tar ut fyra av fem dagar när barnen är små.
          </note>
          <note type="speaker">
            Anf. 68 TINA GHASEMI (M) replik:
          </note>
          <note>
            Fru talman! Jag kommer ihåg när Annika Strandhäll blev utsedd
            till minister. Hon använde då en stor del av sin tid till att
            prata om hur viktigt det är med samsyn, samarbete och breda lösningar.
            Det välkomnar jag verkligen, för jag tycker att det är viktigt
            att ha långsiktiga spelregler i politiken. Men nu när det är skarpt
            läge verkar ni faktiskt inte bry er.
          </note>
          <note>
            Ni har precis tillsatt en utredning som ska se över föräldraförsäkringen
            och där vi i Alliansen inte är inbjudna. Nu hoppas jag utifrån
            den här debatten och vad jag har hört dig säga att ditt besked
            kan vara annorlunda och att det faktiskt blir en parlamentarisk
            utredning.
          </note>
          <note>
            Det här är främst beklagligt för landets föräldrar. Det är ju
            en försäkring som påverkar väldigt många. Jag tror också att det
            är väldigt viktigt med en bred förankring och långsiktiga spelregler.
            Annars riskerar det att inte bli långsiktigt, och det är ju någonstans
            det vi vill komma åt i föräldraförsäkringen.
          </note>
          <note>
            Jag vill också ta upp jämställdhetsbonusen. Ni väljer nu att
            helt avskaffa den. Jag vet att ett argument när ni lyft frågan
            är att den inte har gett någon effekt. Men Försäkringskassans
            egen utredning säger att det beror på en informationsbrist att
            det är få föräldrar som känner till den. TCO, den organisation
            som du själv tidigare jobbade för, beklagar sig också över att
            ni nu väljer att helt slopa jämställdhetsbonusen som de anser
            behövs. Den betyder faktiskt också mest för dem med lägst inkomster.
          </note>
          <note>
            Varför väljer ni att gå emot en majoritet av Sveriges familjer?
            De håller inte med er. De vill att man ska kunna välja själv.
            Varför väljer ni att slopa ett incitament för jämställdhet?
          </note>
          <note type="speaker">
            Anf. 69 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Tina Ghasemi , för de här inspelen! Som sagt
            kan jag bara understryka hur glad jag är över att uppenbarligen
            så många partier även i oppositionen nu ser, precis som vi har
            gjort under lång tid, behovet av en helhetsöversyn av föräldraförsäkringen
            som kan leda till att vi får en modern föräldraförsäkring som
            stöder ett modernt och jämställt arbetsliv – ett arbetsliv där
            också kvinnor deltar fullt ut. Den utsträckta handen är jag väldigt
            glad över, och jag ser fram emot att få återkomma med på vilket
            sätt vi kan involvera oppositionen i det här arbetet.
          </note>
          <note>
            När det gäller jämställdhetsbonusen vill jag vara väldigt tydlig.
            Den har inte fungerat. Det stämmer att den utvärdering av Försäkringskassan
            som Tina Ghasemi hänvisar till visar att jämställdhetsbonusen
            delvis har varit okänd. Men de föräldrar som faktiskt har känt
            till bonusen är klockrent tydliga med att det ändå inte har påverkat
            hur de har valt att ta ut föräldrapenningen. Alltså har den inte
            haft den effekt som var avsikten, nämligen ett mer jämställt uttag.
          </note>
          <note>
            Jag är öppen för kloka förslag på hur vi ännu mer kan stimulera
            föräldrar att ta ut dagarna mer jämställt. Men när det kostar
            skattepengar måste det vara förslag som realistiskt sett fungerar.
          </note>
          <note type="speaker">
            Anf. 70 TINA GHASEMI (M) replik:
          </note>
          <note>
            Fru talman! Absolut, och vi har förslag. I stället för att som
            ni välja att slopa jämställdhetsbonusen föreslår vi en förstärkning
            av den. Vi ger extra pengar till föräldrar som väljer att dela
            lika medan ni gör det motsatta. Det är inte seriöst. Trots att
            vi vet att det finns informationsbrist och att ekonomiska incitament
            gör skillnad väljer ni att avskaffa jämställdhetsbonusen. Det
            tror jag är helt fel väg att gå.
          </note>
          <note>
            Apropå samsyn gläder det mig att Alliansen kan räkna med att
            bli inkluderade i den parlamentariska utredning som ska se över
            föräldraförsäkringen. Det är ett viktigt besked till oss. Vi ser
            fram emot att vara en del av detta arbete, för vi tycker att det
            är viktigt. Det är viktigt att det är långsiktigt, och det är
            viktigt för Sveriges föräldrar.
          </note>
          <note type="speaker">
            Anf. 71 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Låt mig vara tydlig och säga att jag inte har utlovat
            en parlamentarisk utredning. Jag återkommer med på vilket sätt
            vi kan komma att involvera oppositionen i detta, och jag tar med
            mig att det så tydligt uttrycks önskemål om det.
          </note>
          <note>
            Det är viktigt att vara tydlig när vi talar om ekonomiska incitament.
            Nej, det är inte så att det oftast är avgörande för föräldrar
            när de fördelar föräldraledigheten. Det är inte de ekonomiska
            incitamenten som st yr i stor utsträckning. Det visar flera studier.
          </note>
          <note>
            Efter den senaste avtalsrörelsen har vi på i princip hela den
            svenska arbetsmarknaden kollektivavtal om föräldralön, vilket
            innebär att man får upp till 90 procent av sin lön under sex månader
            när man tar ut föräldraledighet. Det omfattar givetvis både kvinnor
            och män. Det finns alltså ekonomiska stimulanser riktade mot föräldrarna
            som parterna har tagit ansvar för.
          </note>
          <note>
            Jag är glad över engagemanget i dessa frågor. Jag hör att det
            finns båda tankar och idéer, och jag ser fram emot att resonera
            vidare.
          </note>
          <note>
            (Applåder)
          </note>
          <note type="speaker">
            Anf. 72 PATRIK ENGSTRÖM (S):
          </note>
          <note>
            Fru talman! Jag yrkar bifall till propositionen och avslag på
            motionerna.
          </note>
          <note>
            Det mesta är redan sagt i denna debatt, men jag tänkte ändå ta
            upp några saker. Det är viktigt att komma ihåg att redan 1974
            när föräldrapenning infördes diskuterades frågan om fördelningen
            mellan föräldrar. Det är alltså ingen ny fråga, och jag övertygad
            om att diskussionen kommer att fortsätta i många år. Vi ser i
            debatten i dag att detta engagerar.
          </note>
          <note>
            Efter drygt 40 år med en föräldraförsäkring där båda föräldrarna
            har möjlighet att vara lediga med sina barn tar kvinnorna fortfarande
            ut flest föräldrapenningdagar. Kvinnorna tar ut 75 procent och
            männen 25 procent av dagarna. Det är endast 15 procent av familjerna
            i vårt land som dela r lika på föräldraledigheten. TCO:s senaste
            pappaindex visar att pappor visserligen ökar sitt uttag av föräldraledighet,
            vilket naturligtvis är bra, men att det me d dagens ökningstakt
            kommer att ta över 50 år innan landets pappor och mammor delar
            lika.
          </note>
          <note>
            Konsekvenserna av det ojämställda uttaget blir stora.
          </note>
          <note>
            För mammorna handlar det bland annat om sämre lön, sämre karriär-
            och utvecklingsmöjligheter samt svårigheter med balansen mellan
            familjeliv och arbetsliv.
          </note>
          <note>
            Papporna får inte samma starka anknytning till sina barn i deras
            första tid i livet. Det finns en tydlig koppling för pappor mellan
            ett litet uttag av föräldraledighet och risk för sämre kontakt
            med barnen vid en separation.
          </note>
          <note>
            Det finns även ett samband mellan längden på föräldraledigheten
            och hur mycket man gör av hushållsarbetet och omvårdnaden av barnen
            när man återgår i arbete efter avslutad ledighet.
          </note>
          <note>
            När tidningen Kamratposten för några år sedan frågade 6 000 av
            sina unga läsare vem de gick till när de var ledsna hamnade mamma
            på första plats. Pappa kom på femte plats.
          </note>
          <note>
            Ja, argumenten är många för en mer jämställd föräldrapenning,
            och här har vi ett gemensamt ansvar.
          </note>
          <note>
            Fru talman! Nu tar vi ännu ett steg mot en mer jämställd föräldrapenning
            genom att reservera ytterligare en månad inom föräldrapenningen
            till vardera föräldern. Förslaget stärker incitamenten för ett
            jämställt uttag och ger samtidigt utrymme för föräldrars behov
            av flexibilitet.
          </note>
          <note>
            Det är också viktigt att komma ihåg att som en följd av förslaget
            förväntas barnets tillgång till båda sina föräldrar öka. Det stärker
            relationerna mellan barn och föräldrar både på kort och lång sikt.
          </note>
          <note>
            Fru talman! Jag yrkar som sagt bifall till propositionen och
            avslag på motionerna.
          </note>
          <note>
            (Applåder)
          </note>
          <note type="speaker">
            Anf. 73 LARS TYSKLIND (FP):
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Så här sent i debatten är det risk för att det blir en del upprepning.
            Det får församlingen ursäkta.
          </note>
          <note>
            Det här är en komplex eller enkel fråga. Det beror på hur vi
            ser på det och hur vi värderar tyngden i det vi lägger i de olika
            vågskålarna. Jag utgår dock från att vi är överens om att olika
            förväntningar på kvinnor och män skapar brist på jämställdhet.
            Det kan väl ingen bestrida. Det är även obestridligt att det är
            kvinnorna som förlorar mest på denna ordning.
          </note>
          <note>
            Detta måste vi ha i bakhuvudet när vi diskuterar föräldraförsäkringens
            utformning och vad den leder till i det långa loppet. Precis som
            Maria Arnholm och andra så förtjänstfullt har redovisat leder
            det till en betydligt lägre livsinkomst för kvinnor och i förlängningen
            till lägre pensioner. Det leder till ojämställt ansvarstagande
            för barn och hemarbete. Den senare punkten kan nog också kopplas
            till en hel del ohälsoaspekter.
          </note>
          <note>
            Fru talman! I den bästa av världar skulle vi inte behöva kvotera
            sådant här, utan det skulle ge sig självt. År 1974 hade man kanske
            en from förhoppning om att det skulle bli så.
          </note>
          <note>
            Ibland tas ideologier upp, och föräldraförsäkringen har en tydlig
            liberal utgångspunkt. Det är en individuell ersättning under 240
            dagar för vardera föräldern. Det är alltså från början en individuell
            rättighet. Det sattes in en flexibilitet i detta, och det var
            kanske en god tanke. Men 40 år senare är det fortfarande så att
            när barnen är åtta år har männen bara tagit ut 25 procent av föräldradagarna.
            Talar vi om småbarnsåldern upp till två år är männens andel ännu
            lägre.
          </note>
          <note>
            Vi har inte diskuterat de två första reserverade månaderna särskilt
            mycket, men det är också ett obestridligt och väldokumenterat
            faktum att de har haft stor betydelse för att utöka pappors hemmavarande
            med barn.
          </note>
          <note>
            Att vi öronmärker ytterligare en månad kommer att gynna både
            kvinnor och män. Förhoppningsvis ger det en signal till samhället
            och skapar förutsättningar för en mer reell valfrihet. Det är
            en viktig signal inte minst till arbetsmarknaden, som kan förvänta
            sig att även män kommer att ta ledigt för att vara hemma hos sina
            barn.
          </note>
          <note>
            Jag har en personlig liten anekdot. Jag ska inte förhäva mig
            och säga att jag har tagit ut så mycket föräldraledighet, men
            när jag på 1980-talet var på öppna förskolan med min dotter var
            jag ensam pappa bland 45 mammor. Det sågs som nästan lite suspekt.
          </note>
          <note>
            Det ojämställda var att man inte såg anledningen till att jag
            var där, utan jag ansågs vara väldigt duktig. Det är detta jag
            menar med förvänt ­ ningar; det var ingen som förväntade sig att
            jag skulle dyka upp. Utveck ­ lingen har trots allt gått framåt.
            Det handlar om att bryta normer och könsmönster och skapa reella
            valmöjligheter och reell valfrihet även för kvinnor.
          </note>
          <note>
            Sedan tycker jag inte att man ska överdramatisera detta, fru
            talman. Det är som om det skulle ligga en stor avgrund mellan
            den andra och den tredje öronmärkta månaden, men så är naturligtvis
            inte fallet. Detta är ytterligare ett steg för att öka incitamenten
            för att få ett jämnare uttag av föräldradagar. Som jag sa tidigare
            får det konsekvenser att vi har ett ojämnt uttag.
          </note>
          <note>
            Nu öronmärker vi ytterligare 30 dagar för vardera föräldern så
            att det blir 180 dagar. Det finns ytterligare 300 dagar i föräldraförsäkringen
            där man får välja fritt.
          </note>
          <note>
            Jag har en förhoppning, även om den kanske är naiv, men om jag
            var det 1974 får jag kanske vara det även nu, 2015. Det finns
            kanske en brytpunkt där det blir förväntningar på att pappor –
            både kvinnor och män – ska vara hemma. Om man är hemma tre månader
            kanske man tar ut fler föräldradagar.
          </note>
          <note>
            Det har visat sig att de grupper som har hängt på de tidigare
            reserverade månaderna har tagit ut mer. Medeltalet har kanske
            stigit, men det är alltså vissa grupper som har tagit ut dagar.
          </note>
          <note>
            Familjer har olika förutsättningar, och man måste naturligtvis
            ha utrymme att fatta olika beslut även i fortsättningen. Det råder
            inget tvivel om att sådan flexibilitet ryms i världens mest generösa
            föräldraförsäkring, även om vi har tre reserverade månader.
          </note>
          <note>
            (Applåder)
          </note>
          <note type="speaker">
            Anf. 74 ROLAND UTBULT (KD) replik:
          </note>
          <note>
            Fru talman! Jag kan bara inte låta bli att gå upp och debattera
            med Lars Tysklind. Vi kommer från samma område, Bohuslän. Vi har
            en del gemensamma intressen, såsom fiske. Vi har någorlunda lik
            a dialekt er . Vi har båda i perioder läst Waldemar Svensson,
            och där finns en historia om frihet – det starkaste uttrycket
            som finns i Bohuslän.
          </note>
          <note>
            Det får mig naturligtvis att ställa frågan: Vad är det som gör
            att vi, med vår gemensamma bakgrund, kommer till så olika slutsatser
            om en tredje pappamånad? Det här är inte någon kamp mellan dig
            och mig, Lars Tysklind. Det finns egentligen ingen kamp mellan
            några partier i dag, utan det är en kamp mellan statens roll och
            familjens beslutsmässighet.
          </note>
          <note>
            Min fråga till Lars Tysklind är: Hur långt är du beredd att gå
            i att statens roll ska öka när det gäller föräldrars rätt att
            ta ut dagar, eller rättare sagt, hur stor ska statens roll i att
            tvångskvotera bli?
          </note>
          <note type="speaker">
            Anf. 75 LARS TYSKLIND (FP) replik:
          </note>
          <note>
            Fru talman! Samma valkrets, men olika slutsatser – det är kanske
            inte så ovanligt i det politiska livet, trots allt.
          </note>
          <note>
            Ett direkt svar på frågan om hur långt man ska gå är ungefär
            det jag försökte avsluta med, nämligen att man alltid får se vad
            ett steg leder till. När Folkpartiet låg bakom och drev på och
            tog initiativ till en första öronmärkt månad trodde vi nog att
            det skulle få större effekt än vad det fick.
          </note>
          <note>
            Sedan infördes den andra månaden, och varje sådant steg har fått
            effekt när det gäller ett jämställt uttag. Som jag tog upp i mitt
            anförande anser vi att det handlar om reell valfrihet. Om kvinnor
            och män har olika förväntningar på sig är det ingen reell valfrihet.
            Vems frihet vi pratar om kan vi alltid diskutera, men jag diskuterar
            varje individs frihet i sammanhanget.
          </note>
          <note type="speaker">
            Anf. 76 ROLAND UTBULT (KD) replik:
          </note>
          <note>
            Fru talman! Det låter på Lars Tysklind som att det har varit
            en första pappamånad, en andra och en tredje – men vad kommer
            sedan? Det fick jag inte riktigt svar på.
          </note>
          <note>
            Försäkringskassan genomförde en undersökning under 2012 som visade
            att en stor majoritet av föräldrarna – 89 procent av kvinnorna
            och 85 procent av männen – är nöjda med sin fördelning av föräldraledigheten.
            Det är en ökning sedan 2003. Folkpartiet har inte folket med sig
            här.
          </note>
          <note>
            När det gäller remissinstanserna har ett antal viktiga instanser
            uttalat sig negativt om tvångskvoteringen. Inspektionen för socialförsäkringen
            , Institutet för arbetsmarknads- och utbildningspolitisk utvärdering
            , Barnombudsmannen , Makalösa Föräldrar, Haro med flera menar
            att ytterligare kvotering riskerar att leda till att barnet sammantaget
            får kortare tid med föräldrarna. Folkpartiet har inte remissinstanserna
            med sig heller.
          </note>
          <note>
            Jag känner inte riktigt igen Folkpartiet. Jag kan historiken
            rätt bra, eftersom jag kommer från Bohuslän. Är det den liberala
            feminismen som styr i Folkpartiet numera?
          </note>
          <note type="speaker">
            Anf. 77 LARS TYSKLIND (FP) replik:
          </note>
          <note>
            Fru talman! Om definitionen av att den liberala feminismenen
            styr är att vi nu kommer att rösta för en tredje öronmärkt månad
            är det väl så, men det har jag inga synpunkter på.
          </note>
          <note>
            I mitt anförande försökte jag helt undvika ordet pappamånad,
            för det leder tanken fel. Det är kanske lite symtomatiskt att
            Roland Utbult säger pappamånad. Det är lite spännande att utgångspunkten
            tydligen är att det är männen som ska ha valfriheten i föräldraskapet,
            att det är tvångskvotering och att män beordras att ta hand om
            sina barn.
          </note>
          <note>
            Men det är inte den bilden vi ska ha, utan det handlar om att
            vi måste vara tydliga med att vi genom att införa en tredje reserverad
            månad skickar signaler till samhället, inte minst arbetsmarknaden,
            om att vi ska ha lika förväntningar på att kvinnor och män ska
            vara hemma och ta hand om sina barn. Det är vad det handlar om,
            och vad det leder till i förlängningen får vi följa upp.
          </note>
          <note>
            Jag vänder mig även mot tvångskvotering. Här får man en rättighet
            att vara hemma med sina barn i 240 dagar under uppväxten, det
            mesta upp till fyra år men sedan ända upp till tolv år. Det är
            alltså inte så mycket tvång. Snarare finns det oerhört många möjligheter
            och rättigheter i detta.
          </note>
          <note>
            Som jag avslutade med finns flexibiliteten i föräldraförsäkringen
            kvar. Är det någon som är bekymrad över att kvinnor tvångskvoteras
            när det gäller de 90 dagarna? Nej, problemet ligger tydligen på
            den manliga sidan. Men i och med att det nu finns 300 dagar kvar
            som man kan dela hur som helst finns det stor flexibilitet kvar
            i föräldraförsäkringen.
          </note>
          <note type="speaker">
            Anf. 78 BIRGITTA OHLSSON (FP):
          </note>
          <note>
            Fru talman! Det senaste året har vi kunnat fira många feministiska
            milstolpar i vår historia. Jag föddes 1975, fyllde 40 år i somras
            och är jämngammal med flertalet av dessa.
          </note>
          <note>
            I år firar vi 40 år med lagstadgad förskola. I år firar vi 40
            år av svensk liberal abortlag. Förra året fyllde föräldraförsäkringen
            40 år.
          </note>
          <note>
            Jag är stolt över att leva i Sverige – ett av världens mest jämställda,
            liberala och fria länder där människor, oavsett kön eller identitet,
            kan förverkliga sina livsdrömmar utan konservativa, dammiga könsroller.
          </note>
          <note>
            Men att stå i talarstolen denna dag ger också perspektiv på hur
            mycket som finns kvar att göra och hur långsamt reformerna faktiskt
            har gått.
          </note>
          <note>
            Den första svenska så kallade pappamånaden, den öronmärkta månaden
            i föräldraförsäkringen, kom på folkpartistiskt initiativ 1995.
            Den andra kom den 1 januari 2002. Jag, som har varit folkvald
            till denna riksdag sedan september 2002, har aldrig förrän nu
            – 13 år senare – fått rösta om en tredje öronmärkt månad i föräldraförsäkringen.
            En del kallar det kommunism. Andra kallar det övergrepp på familjens
            bestämmande. Jag kallar det liberal feminism.
          </note>
          <note>
            Forskningen är ganska entydig om de positiva effekterna på jämställdheten,
            som många har tagit upp i debatten i dag, men också på pappors
            kontakt med sina älskade barn och på mammors möjligheter på arbetsmarknaden.
          </note>
          <note>
            Jämställdhet kommer tyvärr sällan av sig själv. Jämställdhet
            kräver medveten politik. Jämställdhet börjar i familjen. Och jämställdhet
            formas inte i ett politiskt vakuum, där erkända segrar ska rullas
            tillbaka och där framtida segrar ska blockeras.
          </note>
          <note>
            Vi här inne vet att för varje öronmärkt månad i föräldraförsäkringen
            som riksdagen demokratiskt har beslutat om har fler pappor valt
            att stanna hemma med sina barn.
          </note>
          <note>
            Vi vet sambandet att när Sverige i början av 1970-talet införde
            individualiserad beskattning ökade gifta kvinnors arbetskraftsdeltagande
            från 50 till över 80 procent på bara ett decennium.
          </note>
          <note>
            Vi vet att varje politisk reform som har gett både kvinnor och
            män möjligheten att vara både föräldrar och yrkesarbetande har
            skapat ett samhälle där fler medborgare kan försörja sig själva
            och bli ekonomiskt oberoende – grunden för arbetslinjen, som den
            alliansregering som jag själv var minister i pläderade så starkt
            och kraftfullt för.
          </note>
          <note>
            Fru talman! Avslutningsvis skulle jag vilja citera Elisabeth
            Tamm , som var liberal och en av de fem första kvinnor som valdes
            in i riksdagen sedan kvinnor hade fått rösträtt 1921. Hon betonade
            i kammaren vikte n av att våga stå för en mening som även om den
            inte är populär kanske kommer att prägla en kommande tid.
          </note>
          <note>
            Jag brukar själv säga i politiken att vi ska matcha vår historia
            och leda vår samtid för att förtjäna vår framtid.
          </note>
          <note>
            Någon debattör hänvisade till den liberala feminismens historia.
            Den har präglat Folkpartiet i över 100 år och kommer att fortsätta
            att prägla vårt parti i många år. För att ge mina egna två döttrar
            en mer jämställd framtid är det självklart för mig att rösta för
            beslut som går i den riktningen.
          </note>
          <note>
            (Applåder)
          </note>
          <note type="speaker">
            Anf. 79 ISABELLA HÖKMARK (M):
          </note>
          <note>
            Fru talman! En majoritet av Sveriges befolkning vill inte ha
            någon kvoterad föräldraförsäkring, och det vill inte jag heller.
            Jag är mycket emot en kvoterad föräldraförsäkring. Definitionen
            av den värsta sortens politiker tycker jag är de som tror att
            de vet bättre än andra hur man ska leva sitt liv, en som ska bestämma
            hur vardagen ska se ut för någon annan, bara därför att de själva
            tycker att det är bra. Vem kan sätta sig in i vad min familj tycker
            är bättre än jag själv eller vad någon annan i en familj tycker
            är bra än just de själva?
          </note>
          <note>
            Att kollektivt bestämma över andra är ren socialism. Familjer
            är olika. Det är många som har vittnat om det, och jag håller
            med – det finns kärnfamiljer och stjärnfamiljer, föräldrar har
            olika behov och möjligheter, och barn har olika behov. Slutsatsen
            från den här socialistiska regeringen är att vi då ska kvotera
            föräldraförsäkringen. Min slutsats är en helt annan: Eftersom
            alla är olika måste vi se till att ge alla möjlighet att välja
            själva.
          </note>
          <note>
            Socialförsäkringsministern sa tidigare att det också var problem
            för företagare med den här försäkringen. Men ändå väljer hon att
            göra det ännu svårare för dem att välja. Jag känner kvinnliga
            företagare som inte kan vara borta från sin verksamhet i tre månader.
            Då skapar den här regeringen ett sådant samhälle som jag inte
            trodde att de ville ha, nämligen att de mest privilegierade kan
            fortsätta att välja, för de kanske har råd att låta mannen – eller
            sin partner eller vad det kan vara – vara hemma utan lön i tre
            månader, men alla andra som kämpar på måste leva politiskt korrekt
            för att passa in i Socialdemokraternas, Miljöpartiets och Vänsterpartiets
            samhälle.
          </note>
          <note>
            Om man på allvar vill förbättra jämställdheten finns det mycket
            bättre åtgärder att vidta. Då skulle man behöva titta mycket mer
            på ett område där många kvinnor är eller kan bli företagare, nämligen
            omsorgssektorn. Vi har mycket färre kvinnliga företagare i Sverige.
            Tittar man på andra länder som har mer privat verksamhet inom
            skola, vård och omsorg ser man att de har många fler. Men ni vill
            försämra för de här kvinnorna så att det inte går att driva företag,
            och man ska inte heller få göra vinst som alla andra kan göra
            inom manliga yrken inom byggsektorn, som också får del av de subventionerna.
            Man kan också se till att förbättra RUT-tjänster, och vill man
            titta på föräldraförsäkringen måste man se om det finns annat.
            Kanske kan någon annan än föräldrarna få ta del av föräldraförsäkringen,
            för att göra den mycket bättre.
          </note>
          <note>
            Jag vill, fru talman, avsluta precis som jag började genom att
            prata om den här majoriteten, som är emot, och ge en liten hälsning
            till mina alliansvänner i Folkpartiet. Om man tittar på den majoritet
            som är emot kan man säga att det bland alliansväl jare är en ännu
            större majoritet som är emot en kvoterad föräldraförsäkring.
          </note>
          <note>
            (Applåder)
          </note>
          <note type="speaker">
            Anf. 80 BIRGITTA OHLSSON (FP) replik:
          </note>
          <note>
            Fru talman! Jag kände mig lite frestad när mitt parti blev apostroferat.
            Jag kan bara konstatera att när man lyssnar på Isabella Hökmarks
            inlägg känner man onekligen att nya moderaterna har förbytts till
            gamla moderaterna. Det beklagar jag starkt, som borgerlig feminist.
          </note>
          <note>
            Jag vill också påminna om hur många starkt ledande moderata företrädare
            lät just i denna fråga för bara något år sedan. Ett exempel är
            Hillevi Engström, som var jämställdhetspolitisk talesperson för
            Moderaterna och också minister i alliansregeringen. Hon öppnade
            tydligt upp för just det vi kommer att besluta om i dag: en tredje
            öronmärkt månad i föräldraförsäkringen.
          </note>
          <note>
            Jag vill också citera en av världens och Europas mest uppskattade
            finansministrar, nämligen Anders Borg. Han står helt på min sida
            i den här frågan och tycker att det är självklart som både liberal
            och feminist att vi måste ha höga jämställdhetsambitioner och
            vill gå vidare.
          </note>
          <note>
            Jag kan också citera den tidigare statsministern Fredrik Reinfeldt,
            som såklart respekterade sitt partis stämmobeslut i frågan men
            inte ville stänga dörren för en tredje pappamånad.
          </note>
          <note>
            Nog har det funnits ledande politiker också i Moderaterna, inte
            minst i dess ungdomsförbund och bland studenter och skolungdomar,
            som tycker att den här reformen är ganska självklar för icke-socialistiska
            politiker.
          </note>
          <note type="speaker">
            Anf. 81 ISABELLA HÖKMARK (M) replik:
          </note>
          <note>
            Fru talman! Jag kallar mig varken ny eller gammal moderat – jag
            kallar mig moderat. Jag är stolt över att stå på individens sida,
            där man får välja själv, där valfrihet och frihet är de stora
            ledorden framför att trixa och försöka få fram någon statistik
            som passar en politiker bättre.
          </note>
          <note type="speaker">
            Anf. 82 BIRGITTA OHLSSON (FP) replik:
          </note>
          <note>
            Fru talman! Jag tror att det är viktigt – Folkpartiets och Moderaternas
            historia skiljer sig framför allt när det gäller synen på jämställdhet
            – att vi liberaler alltid har ansett och insett, på goda historiska
            grunder, att när det gäller jämställdhet mellan kvinnor och män
            måste man våga höja blicken och våga rikta blicken för att se
            att man ibland också måste ha politik på den fronten.
          </note>
          <note>
            Jag delar det Isabella Hökmark sa mycket tydligt om att det finns
            en stor skillnad mellan socialistisk feminism och liberal feminism
            när det gäller synen på kvinnors företagande. Här står vi starkt
            upp för valfrihet inom vården och inom skolan, och vi ser att
            många kvinnor driver den typen av företag. De ska på goda grunder
            få fortsätta att göra det. Det är en stor skillnad i synen på
            hur man ska försörja sig själv och arbeta som företagare.
          </note>
          <note>
            Men man också inse att jämställdhet ofta är något större. Liberal
            feminism handlar för mig om mer än att bara vara för RUT-tjänster
            eller kvinnors valfrihet att driva företag inom vård, skola och
            omsorg. Det handlar också om att inse att det svåraste stället
            att få förändring på i mycket gäller det mest privat a . Därför
            är det privata politiskt för oss, och därför tycker vi liberaler
            – och har tyckt sedan 90-talets början – att det är viktigt att
            kunna dela föräldraledigheten mer.
          </note>
          <note>
            Jag håller med om att politiker inte ska gå in och pilla i minsta
            lilla detalj. Men vi vet av historisk erfarenhet att om någon
            reform har gett konkreta resultat så var det den första öronmärkta
            pappamånaden. När den infördes började män ta ut en ledig månad
            med sina barn. Samma sak hände när vi fick den andra öronmärkta
            månaden. Det är alltså tydligt hur stora effekter det här har
            haft. Jag tycker inte att man kan passa i den frågan och tro att
            jämställdheten kommer av sig själv, utan ibland måste man våga
            ta de här politiska besluten också. Det gör vi i Folkpartiet i
            dag vid voteringen.
          </note>
          <note type="speaker">
            Anf. 83 ISABELLA HÖKMARK (M) replik:
          </note>
          <note>
            Herr talman! Att vara feminist är inte för mig att bestämma över
            andra människors liv, utan det är att skapa och ge möjligheter
            för människor att bestämma själva. Om definitionen av att vara
            feminist är att bestämma över andra är inte jag det. Men jag anser
            mig vara det, för jag är för att kvinnor och män ska ha samma
            möjligheter på en god arbetsmarknad. Att sätta sig över familjer
            genom att tvinga dem att göra politiskt korrekta val för att få
            del av föräldraförsäkringen är jag dock helt emot. Jag tycker
            att det är tråkigt att Folkpartiet, som jag trodde var ett liberalt
            parti, går på den linjen.
          </note>
          <note>
            (Applåder)
          </note>
          <note type="speaker">
            Anf . 84 PATRICK RESLOW (M):
          </note>
          <note>
            Herr talman ! Jag har följt den här debatten med en blandning
            av intresse och förfäran – intresse för att de här frågorna är
            intressanta och viktiga, och förfäran för att jag känner den starka
            icke-liberala vind som sveper genom kammaren i den här frågan.
            Signalen är tydlig. Politiker ska bestämma över enskilda individer.
            Politikerna vet bättre än familjen hur föräldraledigheten ska
            fördelas. För mig är det så icke-liberalt som det kan bli. Liberalism
            handlar om att skapa lika möjligheter. Det handlar inte om det
            lika utfallet, därför att det lika utfallet handlar mycket om
            vilka förutsättningar var och en av individerna har. Vi är alla
            olika, och vi ska också framhäva de olikheterna. Men i den här
            debatten hör jag generaliseringar. Här gör man sig till tolk för
            hur familjer resonerar när de väljer att fördela föräldradagarna
            mellan sig. Inte någonstans reflekterar man över att det kanske
            är så här familjen gör sitt val. Det är kanske av egen fri vilja
            som den ena föräldern tar ett större ansvar än den andra. Inte
            någonstans hör jag detta.
          </note>
          <note>
            Jag kan hålla med om många beskrivningar när det gäller löneutveck
            ­ ling och pensioner. Men det bottnar till syvende och sist i
            att människor är kapabla att fatta sina egna beslut. Människor
            ska få lov att fatta sina egna beslut. Det är grunden i en liberal
            tradition.
          </note>
          <note>
            Jag blir också lite konfunderad när jag hör allianskollegor som
            tillhör så kallade liberala partier diskutera de här frågorna.
            När det gäller hur föräldrar ser på den här frågan finns det ett
            massivt motstånd mot att politiker ska lägga sig i hur man fördelar
            föräldraledigheten. 89 och 80 procent av respektive kön är motståndare
            till att politiker ska lägga sig i. Detta innebär att vi har ett
            Folkpartiet liberalerna som varken är ett folkparti eller ett
            liberalt parti. Det är bekymmersamt.
          </note>
          <note>
            För 75 år sedan skrev Lars-Erik Larsson sviten Förklädd gud .
            Jag tror att vi i dag skulle kunna skriva en svit med namnet Förklädd
            socialism .
          </note>
          <note type="speaker">
            Anf. 85 LARS TYSKLIND (FP) replik:
          </note>
          <note>
            Herr talman! Jag kan säga att jag är glad för Patrick Reslows
            omtanke om Folkpartiet och liberalismen, men jag kan garantera
            att vi står för liberala grundtankar.
          </note>
          <note>
            Vi pratar om kvinnor och mäns lika villkor och att man ska ha
            lika förutsättningar och möjligheter. Föräldraförsäkringen kom
            till utifrån väldigt liberala utgångspunkter, och man tillät lika
            mycket individuellt. Då fanns kanske den något naiva tanken att
            alla utnyttjade sin rättighet på ett likartat sätt. Teoretiskt
            går det att säga att man har lika möjligheter. Men vad individen
            väljer beror mycket på det som jag tog upp i mitt anförande som
            Patrick Reslow kanske inte hörde. Det handlar om samhällets förväntningar.
            Det är ingen slump att utfallet blir som det blir, utan det bygger
            på förväntningar i samhället.
          </note>
          <note>
            Jag vet inte om det var Patrick Reslow som pratade om infrysta
            dagar. Det är klart att det är olika mellan olika familjer, men
            vi pratar nu om 90 reserverade dagar, och det gäller både kvinnor
            och män. Vi pratar också om fyra år, och vi pratar om att kunna
            ta ut föräldraförsäkring i åttondelsdagar, kvartsdagar, halvdagar
            och heldagar. Då vore det väl mycket märkligt om man inte hade
            möjlighet att ha det utrymmet att vara tillsammans med sina barn
            med stöd från staten. Jag kan inte se att detta skulle kunna vara
            ett problem.
          </note>
          <note>
            Det handlar som sagt om att vi måste ha ett samhälle där det
            finns reell valfrihet för varje individ, både kvinnor och män.
          </note>
          <note>
            Anf . 86 PATRICK RESLOW (M) replik :
          </note>
          <note>
            Herr talman! Jag hörde Lars Tysklind s anförande. Jag satt i
            kammaren då. Vad jag också hörde under det anförandet var tveksamheter
            kring var de här gränserna går. Lars Tysklind kanske kan redogöra
            för hur långt man ska sträcka sig i den här reformivern som går
            ut över föräldrarnas valmöjligheter. Hur långt är Lars Tysklind
            beredd att gå? Är det tre månader, är det fyra månader eller är
            det alla föräldradagarna?
          </note>
          <note>
            Hur ser Lars Tysklind egentligen på det förhållande att vi redan
            i dag har en helt individualiserad föräldraförsäkring där den
            förälder som inte överlåter sina dagar till den andra föräldern
            har ett ansvar att ta ut de dagarna? Det här med att man tar över
            den andres dagar är inte något som sker automatiskt, utan det
            är en överenskommelse i familjen. Vad är det då som Lars Tysklind
            som företrädare för en liberal ideologi tycker är så fel med den
            överenskommelsen? Det tycker jag skulle vara intressant att veta.
          </note>
          <note type="speaker">
            Anf. 87 LARS TYSKLIND (FP) replik:
          </note>
          <note>
            Herr talman! Jag har en känsla av att vi talar förbi varandra
            lite grann här. Man kan alltid lyfta upp exempel på olika saker.
            Man kan ta exempel där en förälder vägrar att överlåta sina dagar
            och till och med vägrar att ta ut dem själv. Man kan alltid gå
            till sådana ytterligheter. Det är precis det vi har diskuterat
            här – familjer är olika. Att man reserverar ytterligare en månad
            är en tydlig signal att män också förväntas ta hand om sina barn.
            Jag kan utan att darra på manschetten säga att detta kommer att
            gynna män. Slutresultatet av att det är olika förväntningar på
            kvinnor och män är att kvinnor har en betydligt lägre livsinkomst
            och lägre pensioner, men det missgynnar också män som har förväntningar
            på sig att inte ta ut föräldrapenning. Jag vill påstå att alla
            gynnas av ett jämnare uttag av föräldrapenningen.
          </note>
          <note>
            Anf . 88 PATRICK RESLOW (M) replik :
          </note>
          <note>
            Herr talman! Jag tror att problemet är att en massiv majoritet
            av föräldrarna – 89 respektive 80 procent – är nöjda med hur regelverket
            ser ut i dag. Om 89 respektive 80 procent är nöjda med hur regelverket
            ser ut i dag, vad kan då förklara det olika utfallet? Det här
            saknar jag i analysen. Om det är en så massiv majoritet som är
            nöjd kan det inte handla om någonting annat än att man faktiskt
            har kommit överens om detta och att båda parter är nöjda. Det
            är tråkigt att vi här ser en ohelig allians mellan socialister
            och liberaler. Jag undrar också: Hur långt ska detta gå? Hur långt
            ska den här reformivern gå ut över föräldrarnas vilja? Och vad
            blir nästa steg? Ska man sedan kvotera VAB-dagarna också? Det
            väcker många frågor, herr talman, och jag har inte fått svar på
            dem under den här debatten.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 En jämnare och mer aktuell utveckling av inkomstpensionerna
          </note>
          <note>
            Socialförsäkringsutskottets betänkande 2015/ 16:SfU 6
          </note>
          <note>
            En jämnare och mer aktuell utveckling av inkomstpensionerna (
            prop. 2014/15:125)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            Ajournering
          </note>
          <note>
            Kammaren beslutade kl. 13.09 på förslag av förste vice talmannen
            att ajournera förhandlingarna till kl. 16.00 då val av ställföreträdande
            justitie ­ ombudsman och votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Val av ställföreträdande justitieombudsman
          </note>
          <note>
            Följande skrivelse hade kommit in:
          </note>
          <note>
            Till riksdagen
          </note>
          <note>
            Den tid för vilken Hans Ragnemalm är vald att vara ställföreträdande
            justitieombudsm an löper ut den 15 november 2015 .
          </note>
          <note>
            Konstitutionsutskottet har berett frågan om val av ställföreträdande
            justitieombudsman.
          </note>
          <note>
            Konstitutionsutskottet föreslår enhälligt att riksdagen för två
            år från den 15 november 2015 till ställföreträdande justitieombudsman
            omväljer Hans Ragnemalm.
          </note>
          <note>
            Stockholm den 10 november 2015
          </note>
          <note>
            På konstitutionsutskottets vägnar
          </note>
          <note>
            Andreas Norlén
          </note>
          <note>
            Konstitutionsutskottet hade enhälligt föreslagit omval av ställföreträdande
            justitieombudsmannen Hans Ragnemalm för två år från den 15 no
            vember 2015 .
          </note>
          <note>
            Kammaren biföll konstitutionsutskottets förslag och utsåg därmed
            för två år från den 15 november 2015 till
          </note>
          <note>
            ställföreträdande justitieombudsman
          </note>
          <note>
            Hans Ragnemalm
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU11 Höständringsbudget för 2015
          </note>
          <note>
            Kammaren biföll utskottets förslag.
          </note>
          <note>
            FiU6 AP-fondernas verksamhet t.o.m. 2014
          </note>
          <note>
            Punkt 1 (AP-fondernas verksamhet t.o.m. 2014)
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. (V)
          </note>
          <note>
            Votering:
          </note>
          <note>
            287 för utskottet
          </note>
          <note>
            19 för res.
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 75 M, 41 SD, 23 MP, 19 C, 16 FP, 14 KD
          </note>
          <note>
            För res .: 19 V
          </note>
          <note>
            Frånvarande: 14 S, 9 M, 7 SD, 2 MP, 3 C, 2 V, 3 FP, 2 KD, 1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            FiU13 Färdigställandet av EU:s ekonomiska och monetära union
          </note>
          <note>
            Kammaren biföll utskottets förslag.
          </note>
          <note>
            CU4 Alternativ tvistlösning i konsumentförhållanden
          </note>
          <note>
            Kammaren biföll utskottets förslag.
          </note>
          <note>
            CU5 Bättre möjligheter till finansiering av luftfartyg
          </note>
          <note>
            Kammaren biföll utskottets förslag.
          </note>
          <note>
            CU7 Gäldenärens möjligheter att överklaga utmätningsbeslut
          </note>
          <note>
            Kammaren biföll utskottets förslag.
          </note>
          <note>
            FöU2 Riksrevisionens rapport om kontrollen av försvarsunderrättelseverksamheten
          </note>
          <note>
            Kammaren biföll utskottets förslag.
          </note>
          <note>
            SfU5 En mer jämställd föräldrapenning
          </note>
          <note>
            Punkt 1 (En mer jämställd föräldrapenning)
          </note>
          <note>
            1. utskottet
          </note>
          <note>
            2. res. 1 (M, SD, C, KD)
          </note>
          <note>
            Votering:
          </note>
          <note>
            158 för utskottet
          </note>
          <note>
            149 för res. 1
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 24 MP, 19 V, 16 FP
          </note>
          <note>
            För res. 1: 75 M, 41 SD, 19 C, 14 KD
          </note>
          <note>
            Frånvarande: 14 S, 9 M, 7 SD, 1 MP, 3 C, 2 V, 3 FP, 2 KD, 1 -
          </note>
          <note>
            Punkt 2 (Helt individualiserad föräldrapenning)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            288 för utskottet
          </note>
          <note>
            19 för res. 2
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 75 M, 41 SD, 24 MP, 19 C, 16 FP, 14 KD
          </note>
          <note>
            För res. 2: 19 V
          </note>
          <note>
            Frånvarande: 14 S, 9 M, 7 SD, 1 MP, 3 C, 2 V, 3 FP, 2 KD, 1 -
          </note>
          <note>
            Punkt 3 (Avskaffad kvotering inom föräldrapenningen)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            3. res. 4 (KD)
          </note>
          <note>
            Förberedande votering:
          </note>
          <note>
            41 för res. 3
          </note>
          <note>
            14 för res. 4
          </note>
          <note>
            250 avstod
          </note>
          <note>
            44 frånvarande
          </note>
          <note>
            Kammaren biträdde res. 3.
          </note>
          <note>
            Tina Ghasemi (M) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            252 för utskottet
          </note>
          <note>
            41 för res. 3
          </note>
          <note>
            14 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 75 M, 24 MP, 19 C, 19 V, 16 FP
          </note>
          <note>
            För res. 3: 41 SD
          </note>
          <note>
            Avstod: 14 KD
          </note>
          <note>
            Frånvarande: 14 S, 9 M, 7 SD, 1 MP, 3 C, 2 V, 3 FP, 2 KD, 1 -
          </note>
          <note>
            SfU6 En jämnare och mer aktuell utveckling av inkomstpensionerna
          </note>
          <note>
            Kammaren biföll utskottets förslag.
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 november
          </note>
          <note>
            2015/16:160 Översyn av Arbetsförmedlingen
          </note>
          <note>
            av Jenny Petersson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:161 Förslaget på övergång från traditionsprincip till
            avtalsprincip
          </note>
          <note>
            av Maria Malmer Stenergard (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:162 Lagförslag vid rundabordssamtal om piratkopiering
          </note>
          <note>
            av Jörgen Warborn (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:163 Civilsamhället
          </note>
          <note>
            av Eva Lohman (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:164 Närings- och innovationsministerns resa till Iran
          </note>
          <note>
            av Amineh Kakabaveh (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:165 Den olagliga konkurrensen på våra vägar
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2015/16:166 Friskolors möjlighet att ta emot nyanlända
          </note>
          <note>
            av Erik Bengtzboe (M)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:167 Flygskatt i stället för utveckling av biobränsle
          </note>
          <note>
            av Penilla Gunther (KD)
          </note>
          <note>
            till finansminister Magdalena Andersson (S)
          </note>
          <note>
            2015/16:168 Sociala företag
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:169 Produktiva skattereformer
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2015/16:170 Arbetslöshetsmålet och Arbetsförmedlingens prognoser
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 november
          </note>
          <note>
            2015/16:287 Tvångskonverteringar i Irak
          </note>
          <note>
            av Désirée Pethrus (KD)
          </note>
          <note>
            till utrikesminister Margot Wallström (S)
          </note>
          <note>
            2015/16:288 Olika lagstiftning för alkoholhaltiga drycker och
            alkoholhaltiga preparat
          </note>
          <note>
            av Barbro Westerholm (FP)
          </note>
          <note>
            till statsrådet Gabriel Wikström (S)
          </note>
          <note>
            2015/16:289 Förhindrande av streetracing
          </note>
          <note>
            av Thomas Finnborg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:290 Moms på e-böcker
          </note>
          <note>
            av Jörgen Warborn (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:291 Ändringar i EU:s vapendirektiv
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2015/16:292 Stöldgods som lämnar landet
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2015/16:293 Gränsöverskridande järnvägstrafik
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            § 16 Kammaren å tskildes kl. 16.08 .
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 10 anf. 31 (delvis),
          </note>
          <note>
            av tredje vice talmannen därefter till och med § 10 anf. 82 (delvis),
          </note>
          <note>
            av förste vice talmannen därefter till ajourneringen kl. 13.09
            och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjt svar på interpellation
          </note>
          <note>
            § 2 Ärenden för hänvisning till utskott
          </note>
          <note>
            § 3 Höständringsbudget för 2015
          </note>
          <note>
            Finansutskottets betänkande 2015/16:FiU11
          </note>
          <note>
            (Beslut fattades under § 13.)
          </note>
          <note>
            § 4 AP-fondernas verksamhet t.o.m. 2014
          </note>
          <note>
            Finansutskottets betänkande 2015/16:FiU6
          </note>
          <note>
            Anf. 1 HÅKAN SVENNELING (V)
          </note>
          <note>
            Anf. 2 MONICA GREEN (S)
          </note>
          <note>
            Anf. 3 JÖRGEN ANDERSSON (M)
          </note>
          <note>
            (Beslut fattades under § 13.)
          </note>
          <note>
            § 5 Färdigställandet av EU:s ekonomiska och monetära union
          </note>
          <note>
            Finansutskottets utlåtande 2015/16:FiU13
          </note>
          <note>
            Anf. 4 BÖRJE VESTLUND (S)
          </note>
          <note>
            Anf. 5 DENNIS DIOUKAREV (SD)
          </note>
          <note>
            Anf. 6 BÖRJE VESTLUND (S) replik
          </note>
          <note>
            Anf. 7 DENNIS DIOUKAREV (SD) replik
          </note>
          <note>
            Anf. 8 BÖRJE VESTLUND (S) replik
          </note>
          <note>
            Anf. 9 DENNIS DIOUKAREV (SD) replik
          </note>
          <note>
            Anf. 10 HÅKAN SVENNELING (V)
          </note>
          <note>
            Anf. 11 BÖRJE VESTLUND (S) replik
          </note>
          <note>
            Anf. 12 HÅKAN SVENNELING (V) replik
          </note>
          <note>
            Anf. 13 BÖRJE VESTLUND (S) replik
          </note>
          <note>
            Anf. 14 HÅKAN SVENNELING (V) replik
          </note>
          <note>
            (Beslut fattades under § 13.)
          </note>
          <note>
            § 6 Alternativ tvistlösning i konsumentförhållanden
          </note>
          <note>
            Civilutskottets betänkande 2015/16:CU4
          </note>
          <note>
            (Beslut fattades under § 13.)
          </note>
          <note>
            § 7 Bättre möjligheter till finansiering av luftfartyg
          </note>
          <note>
            Civilutskottets betänkande 2015/16:CU5
          </note>
          <note>
            (Beslut fattades under § 13.)
          </note>
          <note>
            § 8 Gäldenärens möjligheter att överklaga utmätningsbeslut
          </note>
          <note>
            Civilutskottets betänkande 2015/16:CU7
          </note>
          <note>
            (Beslut fattades under § 13.)
          </note>
          <note>
            § 9 Riksrevisionens rapport om kontrollen av försvarsunderrättelseverksamheten
          </note>
          <note>
            Försvarsutskottets betänkande 2015/16:FöU2
          </note>
          <note>
            (Beslut fattades under § 13.)
          </note>
          <note>
            § 10 En mer jämställd föräldrapenning
          </note>
          <note>
            Socialförsäkringsutskottets betänkande 2015/16:SfU5
          </note>
          <note>
            Anf. 15 TINA GHASEMI (M)
          </note>
          <note>
            Anf. 16 LINUS BYLUND (SD)
          </note>
          <note>
            Anf. 17 SOLVEIG ZANDER (C)
          </note>
          <note>
            Anf. 18 WIWI-ANNE JOHANSSON (V)
          </note>
          <note>
            Anf. 19 TINA GHASEMI (M) replik
          </note>
          <note>
            Anf. 20 WIWI-ANNE JOHANSSON (V) replik
          </note>
          <note>
            Anf. 21 TINA GHASEMI (M) replik
          </note>
          <note>
            Anf. 22 WIWI-ANNE JOHANSSON (V) replik
          </note>
          <note>
            Anf. 23 SOLVEIG ZANDER (C) replik
          </note>
          <note>
            Anf. 24 WIWI-ANNE JOHANSSON (V) replik
          </note>
          <note>
            Anf. 25 SOLVEIG ZANDER (C) replik
          </note>
          <note>
            Anf. 26 WIWI-ANNE JOHANSSON (V) replik
          </note>
          <note>
            Anf. 27 ROLAND UTBULT (KD)
          </note>
          <note>
            Anf. 28 WIWI-ANNE JOHANSSON (V) replik
          </note>
          <note>
            Anf. 29 ROLAND UTBULT (KD) replik
          </note>
          <note>
            Anf. 30 WIWI-ANNE JOHANSSON (V) replik
          </note>
          <note>
            Anf. 31 ROLAND UTBULT (KD) replik
          </note>
          <note>
            Anf. 32 TERESA CARVALHO (S)
          </note>
          <note>
            Anf. 33 SOLVEIG ZANDER (C) replik
          </note>
          <note>
            Anf. 34 TERESA CARVALHO (S) replik
          </note>
          <note>
            Anf. 35 SOLVEIG ZANDER (C) replik
          </note>
          <note>
            Anf. 36 TERESA CARVALHO (S) replik
          </note>
          <note>
            Anf. 37 TINA GHASEMI (M) replik
          </note>
          <note>
            Anf. 38 TERESA CARVALHO (S) replik
          </note>
          <note>
            Anf. 39 TINA GHASEMI (M) replik
          </note>
          <note>
            Anf. 40 TERESA CARVALHO (S) replik
          </note>
          <note>
            Anf. 41 ANNIKA HIRVONEN FALK (MP)
          </note>
          <note>
            Anf. 42 SOLVEIG ZANDER (C) replik
          </note>
          <note>
            Anf. 43 ANNIKA HIRVONEN FALK (MP) replik
          </note>
          <note>
            Anf. 44 SOLVEIG ZANDER (C) replik
          </note>
          <note>
            Anf. 45 ANNIKA HIRVONEN FALK (MP) replik
          </note>
          <note>
            Anf. 46 TINA GHASEMI (M) replik
          </note>
          <note>
            Anf. 47 ANNIKA HIRVONEN FALK (MP) replik
          </note>
          <note>
            Anf. 48 TINA GHASEMI (M) replik
          </note>
          <note>
            Anf. 49 ANNIKA HIRVONEN FALK (MP) replik
          </note>
          <note>
            Anf. 50 ROLAND UTBULT (KD) replik
          </note>
          <note>
            Anf. 51 ANNIKA HIRVONEN FALK (MP) replik
          </note>
          <note>
            Anf. 52 ROLAND UTBULT (KD) replik
          </note>
          <note>
            Anf. 53 ANNIKA HIRVONEN FALK (MP) replik
          </note>
          <note>
            Anf. 54 MARIA ARNHOLM (FP)
          </note>
          <note>
            Anf. 55 Socialförsäkringsminister ANNIKA STRANDHÄLL (S)
          </note>
          <note>
            Anf. 56 ROLAND UTBULT (KD) replik
          </note>
          <note>
            Anf. 57 Socialförsäkringsminister ANNIKA STRANDHÄLL (S) replik
          </note>
          <note>
            Anf. 58 ROLAND UTBULT (KD) replik
          </note>
          <note>
            Anf. 59 Socialförsäkringsminister ANNIKA STRANDHÄLL (S) replik
          </note>
          <note>
            Anf. 60 SOLVEIG ZANDER (C) replik
          </note>
          <note>
            Anf. 61 Socialförsäkringsminister ANNIKA STRANDHÄLL (S) replik
          </note>
          <note>
            Anf. 62 SOLVEIG ZANDER (C) replik
          </note>
          <note>
            Anf. 63 Socialförsäkringsminister ANNIKA STRANDHÄLL (S) replik
          </note>
          <note>
            Anf. 64 LINUS BYLUND (SD) replik
          </note>
          <note>
            Anf. 65 Socialförsäkringsminister ANNIKA STRANDHÄLL (S) replik
          </note>
          <note>
            Anf. 66 LINUS BYLUND (SD) replik
          </note>
          <note>
            Anf. 67 Socialförsäkringsminister ANNIKA STRANDHÄLL (S) replik
          </note>
          <note>
            Anf. 68 TINA GHASEMI (M) replik
          </note>
          <note>
            Anf. 69 Socialförsäkringsminister ANNIKA STRANDHÄLL (S) replik
          </note>
          <note>
            Anf. 70 TINA GHASEMI (M) replik
          </note>
          <note>
            Anf. 71 Socialförsäkringsminister ANNIKA STRANDHÄLL (S) replik
          </note>
          <note>
            Anf. 72 PATRIK ENGSTRÖM (S)
          </note>
          <note>
            Anf. 73 LARS TYSKLIND (FP)
          </note>
          <note>
            Anf. 74 ROLAND UTBULT (KD) replik
          </note>
          <note>
            Anf. 75 LARS TYSKLIND (FP) replik
          </note>
          <note>
            Anf. 76 ROLAND UTBULT (KD) replik
          </note>
          <note>
            Anf. 77 LARS TYSKLIND (FP) replik
          </note>
          <note>
            Anf. 78 BIRGITTA OHLSSON (FP)
          </note>
          <note>
            Anf. 79 ISABELLA HÖKMARK (M)
          </note>
          <note>
            Anf. 80 BIRGITTA OHLSSON (FP) replik
          </note>
          <note>
            Anf. 81 ISABELLA HÖKMARK (M) replik
          </note>
          <note>
            Anf. 82 BIRGITTA OHLSSON (FP) replik
          </note>
          <note>
            Anf. 83 ISABELLA HÖKMARK (M) replik
          </note>
          <note>
            Anf. 84 PATRICK RESLOW (M)
          </note>
          <note>
            Anf. 85 LARS TYSKLIND (FP) replik
          </note>
          <note>
            Anf. 86 PATRICK RESLOW (M) replik
          </note>
          <note>
            Anf. 87 LARS TYSKLIND (FP) replik
          </note>
          <note>
            Anf. 88 PATRICK RESLOW (M) replik
          </note>
          <note>
            (Beslut fattades under § 13.)
          </note>
          <note>
            § 11 En jämnare och mer aktuell utveckling av inkomstpensionerna
          </note>
          <note>
            Socialförsäkringsutskottets betänkande 2015/16:SfU6
          </note>
          <note>
            (Beslut fattades under § 13.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Val av ställföreträdande justitieombudsman
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU11 Höständringsbudget för 2015
          </note>
          <note>
            FiU6 AP-fondernas verksamhet t.o.m. 2014
          </note>
          <note>
            FiU13 Färdigställandet av EU:s ekonomiska och monetära union
          </note>
          <note>
            CU4 Alternativ tvistlösning i konsumentförhållanden
          </note>
          <note>
            CU5 Bättre möjligheter till finansiering av luftfartyg
          </note>
          <note>
            CU7 Gäldenärens möjligheter att överklaga utmätningsbeslut
          </note>
          <note>
            FöU2 Riksrevisionens rapport om kontrollen av försvarsunderrättelseverksamheten
          </note>
          <note>
            SfU5 En mer jämställd föräldrapenning
          </note>
          <note>
            SfU6 En jämnare och mer aktuell utveckling av inkomstpensionerna
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Kammaren åtskildes kl. 16.08.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
