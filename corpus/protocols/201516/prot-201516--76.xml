<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--76</head>
          <docDate when="2016-03-08">2016-03-08</docDate>
        </div>
      </front>
      <body>
        <div>
          <note>
            § 1 Återrapportering från toppmöte med Turkiet samt informellt
            europeiskt råd
          </note>
          <note type="speaker">
            Anf. 1 Statsminister STEFAN LÖFVEN (S):
          </note>
          <note>
            Fru talman! Vid gårdagens toppmöte EU–Turkiet och det informella
            mötet med Europeiska rådet stod EU:s relationer till Turkiet och
            migra ­ tionsfrågorna i allmänhet i fokus. Det blev en lång mötesdag
            som efter många turer resulterade i ett gemensamt uttalande från
            EU:s stats- och re ­ geringschefer.
          </note>
          <u>
            <seg>
              Processen den här gången var inte optimal. Ett nytt textförslag
              presenterades under dagen utan förvarning, och vi fick därför
              anledning att återkomma till nämnden vid ett flertal tillfällen
              under pågående möte. Jag hoppas att framförhållningen blir bättre
              framöver.
            </seg>
          </u>
          <u>
            <seg>
              Vad gäller innehållet i uttalandet handlar det framför allt om
              relationen till Turkiet, den så kallade västra-Balkan-rutten och
              stöd till Grekland.
            </seg>
          </u>
          <u>
            <seg>
              EU:s samarbete med Turkiet behöver utvecklas för att vi ska få
              en hållbar lösning på flyktingproblematiken. Att få stopp på människosmuggling
              ­ en är ett av huvudbudskapen i vårt gemensamma uttalande från
              i går. Det välkomnar vi. Vi måste göra vad vi kan för att gå ifrån
              kaos och okontrollerad flyktingkris till en mer säker och kontrollerad
              migration.
            </seg>
          </u>
          <u>
            <seg>
              Vidare lyfts i uttalandet fram en rad av de förslag på migrationsområdet
              som presenterades av Turkiet vid sittande bord. De innebär bland
              annat ett återtagande från Grekland till Turkiet, vidarebosättning
              av syrier från Turkiet till EU, att man ska arbeta för möjligheten
              till visum liberalisering från slutet av juni, att ge ytterligare
              stöd från EU till flyktingarna i Turkiet samt att förbereda öppnandet
              av nya kapitel i anslutningsförhandlingarna.
            </seg>
          </u>
          <u>
            <seg>
              Eftersom det fanns så många oklarheter och frågetecken om hur
              förslagen skulle genomföras var det viktigt för regeringen att
              det i delen av texten om Turkiet återspeglades att asylrätten
              måste värnas. Vi lyckades också få in skrivningar om att man skulle
              respektera EU:s lagar och internationell rätt. Vi måste vara tydliga
              med att vi står upp för och står fast vid dessa väldigt viktiga
              principer.
            </seg>
          </u>
          <u>
            <seg>
              Vad gäller ytterligare finansiering som har aviserats i uttalandet
              vill jag än en gång understryka att det här inte är att ge pengar
              till den turkiska staten, utan det här är att ge stöd till de
              flyktingar som finns i Turkiet, och det är en väsentlig skillnad.
            </seg>
          </u>
          <u>
            <seg>
              För visum liberaliseringsprocessen finns det en vägkarta som
              ligger fast och som noggrant ska följas. Det är ju genom Turkiets
              EU-anslutningsprocess som EU har den största möjligheten att ställa
              tydliga krav på Turkiet och på så sätt understödja en demokratisk
              utveckling till gagn för hela befolkningen i Turkiet. Samarbetet
              med Turkiet utgår ifrån tydliga förväntningar på fortsatta reformer
              och en fördjupad demokratisering.
            </seg>
          </u>
          <u>
            <seg>
              Fru talman! Låt mig också i det här sammanhanget lyfta fram att
              flera av oss redan i början av mötet med Turkiet tog upp behovet
              av att Turkiet respekterar yttrande- och tryckfrihet med anledning
              av helgens tillslag mot tidningen Zaman och överlag den oroande
              interna utvecklingen i landet. Detta nämns också i uttalandet.
            </seg>
          </u>
          <u>
            <seg>
              Nu har Europeiska rådets ordförande Tusk fått ett mandat för
              att utveckla de olika förslagen och återkomma till toppmötet nästa
              vecka. Det innebär också att vi kommer att återkomma till nämnden
              i dessa frågor.
            </seg>
          </u>
          <u>
            <seg>
              Utöver Turkiet behandlade mötet och uttalandet den så kallade
              västra-Balkan-rutten, att man skulle ge stöd till Grekland. EU
              måste kunna bistå Grekland i hanteringen av den humanitära situationen
              som är mycket svår och som vi ser just nu.
            </seg>
          </u>
          <u>
            <seg>
              Genom omfördelningsmekanismen ska man fördela asylsökande till
              olika länder inom EU. Här enades vi om att den processen måste
              skyndas på. Det har vi sagt många gånger, och jag är väl medveten
              om detta. Jag har fortsatt att driva på för att vi måste få till
              en konkret handlingsplan för hur det ska gå till. Som en del av
              det har kommissionen nu åtagit sig att regelbundet rapportera
              om utvecklingen till rådet.
            </seg>
          </u>
          <u>
            <seg>
              Kommissionens förslag till nödhjälp inom EU är ju ett sätt att
              bistå Grekland, och jag välkomnar det. Samtidigt är det viktigt
              att det sker genom omfördelning av befintliga EU-medel. Hur instrumentet
              ska utformas kommer att bli föremål för vidare hantering i allmänna
              rådet den 15 mars. Där kommer regeringen att återkomma i ärendet.
            </seg>
          </u>
          <u>
            <seg>
              Som avslutande ord, fru talman, vill jag återigen inskärpa allvaret
              i den här situationen. Klarar vi inte att hantera flyktingkrisen
              på ett gemensamt och hållbart sätt inom Europeiska unionen är
              det mycket stora värden som står på spel. Vi kommer redan vid
              mötet med Europeiska rådet nästa vecka att återkomma till de frågorna.
            </seg>
          </u>
          <u>
            <seg>
              Fru talman! Detta var återrapporteringen från mötet.
            </seg>
          </u>
          <note type="speaker">
            Anf. 2 MARIE GRANLUND (S):
          </note>
          <u>
            <seg>
              Fru talman! Jag vill tacka statsministern för rapporten från
              Europeiska rådet. Det var onekligen en ganska intensiv dag i går.
              Från början trodde vi att det här mötet skulle bli nästan ett
              icke-möte, men det utvecklades till någonting annat. Jag är glad
              att statsministern tar med sig till kommissio ­ nen att de länder
              som har en EU-nämnd har lite svårt att hänga med i turerna.
            </seg>
          </u>
          <u>
            <seg>
              Som statsministern sa är Turkiet en nyckelspelare. Turkiet har
              många brister, och jag är glad över att man har framfört synpunkter
              på mediefrihet och andra saker. Men man kan inte komma ifrån att
              Turkiet har tagit ett väldigt stort ansvar i den pågående flyktingkatastrofen
              genom att ta emot så många flyktingar från Syrien. Nu handlar
              det självklart om hur vi ska hantera detta framöver.
            </seg>
          </u>
          <u>
            <seg>
              Jag är också glad över att man har anslagit pengar, inte till
              Turkiet som stat utan till människor, flyktingar, skolgång, sjukvård
              för att på olika sätt göra livet drägligt för dem. Det förs också
              en diskussion om man kan göra mer.
            </seg>
          </u>
          <u>
            <seg>
              Det fördes en diskussion om visum liberalisering. Det är otroligt
              viktigt att vi inte släpper – och det vet jag att statsministern
              inte gör – detta med omfördelning. Hade vi genomfört det som EU
              redan har beslutat hade vi haft mycket mindre problem nu.
            </seg>
          </u>
          <u>
            <seg>
              Jag tycker också att det är väldigt bra att regeringen har varit
              drivande för att de förslag som nu finns ska vara i enlighet med
              internationell rätt och de konventioner som har med asylrätt att
              göra.
            </seg>
          </u>
          <u>
            <seg>
              Vi i EU-nämnden har ju glädje att träffa statsministern nästa
              vecka inför ett nytt möte i Europeiska rådet. Min fråga är: Hur
              ser processen ut inför det? Statsministern var lite inne på det,
              men jag skulle vilja att han utvecklade detta.
            </seg>
          </u>
          <note type="speaker">
            Anf. 3 Statsminister STEFAN LÖFVEN (S):
          </note>
          <u>
            <seg>
              Fru talman! Det gäller att påpeka för kommissionen att vi har
              den ordningen med en EU-nämnd som vi ska konsultera, och vi är
              väldigt tydliga med att vi tänker stå upp för den. Det är vårt
              regelverk helt enkelt, och det får kommissionen respektera.
            </seg>
          </u>
          <u>
            <seg>
              När det gäller Turkiets mediefrihet har vi konstaterat att det
              som sker i landet är problematiskt, och det har vi också sagt.
            </seg>
          </u>
          <u>
            <seg>
              Jag hävdar återigen att framför allt en eventuell anslutningsprocess
              och öppnandet av nya kapitel, specifikt kap. 23 och 24, gör att
              vi får en möjlighet att hålla dialogen igång med Turkiet om hur
              rule of law, mänskliga rättigheter med mera ska respekteras och
              utvecklas. Det ser jag som en bra ledstång för arbetet, och det
              tänker vi hålla oss till.
            </seg>
          </u>
          <u>
            <seg>
              Omfördelningen tar alldeles för lång tid, ja. Om jag är rätt
              underrättad är det 16 länder som har informerat om att de är villiga,
              men det är ändå någonting som inte fungerar om vi bara har kommit
              upp någonstans runt 500. Siffran rör sig väldigt lite.
            </seg>
          </u>
          <u>
            <seg>
              När det gäller processerna inför nästa möte jobbar ordförande
              Tusk nu utifrån de principer som finns i det här uttalandet. Hur
              ska det här precise ­ ras? Hur ska det bli mer konkret? Hur ska
              det utföras i enlighet med de olika principerna? Det är det Tusk
              nu ska jobba med. I den processen får man återkomma till Europeiska
              rådet om hur man tänker göra. Det är där ­ för jag säger att vi
              får anledning att återkomma till nämnden och föra pro ­ cessen
              vidare.
            </seg>
          </u>
          <note type="speaker">
            Anf. 4 MARIE GRANLUND (S):
          </note>
          <u>
            <seg>
              Fru talman! Jag tackar statsministern för svaret. Det är riktigt
              som statsministern säger – vi kommer av förklarliga skäl att få
              ägna väldigt mycket tid åt de här frågorna nästa vecka, men också
              på de olika rådsmötena, när de olika förslagen ska konkretiseras.
            </seg>
          </u>
          <u>
            <seg>
              Vad gäller de förslag som finns om hur man ska hantera återtagande,
              tillbakasändning och så vidare måste vi självklart verkligen bevaka
              att detta är i enlighet med internationell rätt och de konventioner
              vi har. Som jag tidigare sa är jag väldigt glad att statsministern
              varit så tydlig och drivande i den här frågan och faktiskt fått
              med detta också i slutsatserna. Det är sådant som inte är självklart
              när 28 länder ska enas. Allt handlar om ett givande och tagande.
            </seg>
          </u>
          <note type="speaker">
            Anf. 5 Statsminister STEFAN LÖFVEN (S):
          </note>
          <u>
            <seg>
              Fru talman! Vi återkommer som sagt om detta. Något jag tror är
              viktigt att hålla i minnet är, som jag sa i min rapportering,
              att vi måste få bort människosmugglingen. Vi måste sätta stopp
              för detta. Över 400 människor hade omkommit fram till 26 februari.
              Vi måste bort från det. Det är inte okej att vi har några skrupelfria
              personer som gör pengar på människors olycka och utsätter människor
              för detta fruktansvärda.
            </seg>
          </u>
          <u>
            <seg>
              Att vrida det här i en annan riktning, så att vi får bort det
              och i stället får en ordnad migration från Turkiet till EU, anser
              jag vara någonting att sträva efter. Det är en av huvudambitionerna:
              stopp för att människor dör på Medelhavet. Det här är ett sätt
              att få till stånd detta.
            </seg>
          </u>
          <note>
            Anf. 6 ULRIKA KARLSSON i Uppsala (M):
          </note>
          <u>
            <seg>
              Fru talman! Vi ser ett allvarligt läge i Europa med flyktingkrisen.
              Vi ser samtidigt oroande tendenser i Turkiet när det gäller medier
              och yttrandefrihet. Vi uppmanade inför det här toppmötet statsministern
              att lyfta fram den frågan på mötet. Nu får vi rapporter om att
              statsministern också gjorde så. Likväl har jag inte riktigt sett
              hur frågan tagits om hand. Hur togs den om hand i uttalandet,
              hur kritiserade man Turkiet, hur bemötte Turkiet kritiken och
              hur kommer Turkiet att agera framöver? Det är viktigt att veta.
            </seg>
          </u>
          <u>
            <seg>
              Frågan är allvarlig, och det är nu viktigt att man kommer framåt
              med en lösning. Det här uttalandet ger hopp om att man kommer
              framåt med Turkiet. Jag vill därför fråga statsministern om omfördelningsmekanis
              ­ men. Det är viktigt att den kommer till stånd. Men är det statsministerns
              mening att Sverige ska delta i omfördelningen när det gäller att
              ta emot flyktingar från Turkiet och omfördela dem till Sverige?
            </seg>
          </u>
          <u>
            <seg>
              Statsministern säger att frågan om omfördelningen har diskuterats
              många gånger på många möten. Det instämmer jag i. Statsministern
              säger att han är beredd att lägga fram en handlingsplan. Jag undrar:
              När är statsministern beredd att också använda budgeten för att
              det ska löna sig att göra rätt och inte löna sig att göra fel?
            </seg>
          </u>
          <note type="speaker">
            Anf. 7 Statsminister STEFAN LÖFVEN (S):
          </note>
          <u>
            <seg>
              Fru talman! Ja, tendenserna i Turkiet är oroande. Att vi ser
              en oroande utveckling togs upp direkt vid mötet med premiärminister
              Davutoğlu. Det refererades direkt till det som hände med tidningen
              Zaman och i allmänhet till att det , kort uttryckt , inte är någon
              bra utveckling.
            </seg>
          </u>
          <u>
            <seg>
              Deras förklaring till det skedda är att det är fråga om domstolsbeslut
              i deras land, att det är en oberoende domstol som har fattat de
              här besluten. Det är deras försvar för vad som sker. Det var flera
              av stats- och regeringscheferna som tog upp frågan, och det här
              var alltså det svar vi fick av premiärminister Davutoğlu. Det
              som nu står i uttalandet är: ”The EU Heads of State or Government
              also discussed with the Turkish Prime Minister the situation of
              the media in Turkey.” Det är det som har gjorts.
            </seg>
          </u>
          <u>
            <seg>
              En av mina poänger är att om vi öppnar fler kapitel i anslutningsprocessen,
              framför allt kap. 23 och 34, finns det en process för hur saker
              och ting ska göras, vad som ska göras och vad som ska uppfyllas
              för att Turkiet ska komma i fråga för ett medlemskap. Där ingår
              inte minst tryckfrihet, mötesfrihet och mänskliga rättigheter
              överlag.
            </seg>
          </u>
          <u>
            <seg>
              När det gäller omfördelningsmekanismen är det, med tanke på det
              som vi redan har gjort, inte meningen att Sverige ska vara med.
              Men om vi når en lösning och en situation där vi kommit till rätta
              med den akuta, kortsiktiga, farliga och osäkra flyktingsituationen
              och kan gå över till en mer hanterbar och ordnad migration tycker
              jag att vi alla ska ställa upp på ett sådant system. Dock har
              vi sagt att vi vid det här tillfället, med anledning av de åtaganden
              som vi redan har gjort, inte är redo för detta. Men på sikt vill
              vi delta i ett system där vi fördelar inom EU.
            </seg>
          </u>
          <note>
            Anf. 8 ULRIKA KARLSSON i Uppsala (M):
          </note>
          <u>
            <seg>
              Fru talman! Jag beklagar att statsministern inte drev budgetfrågan.
              Jag hoppas att han gör det nästa vecka, om en och en halv vecka,
              när stats- och regeringscheferna möts igen.
            </seg>
          </u>
          <u>
            <seg>
              Det är lite otydligt vilken linje Sverige hade i förhandlingarna.
              Det var några känsliga frågor, bland annat frågan om säkra zoner.
              Vi moderater är skeptiska till om det är möjligt att upprätthålla
              säkra zoner i Turkiet.
            </seg>
          </u>
          <u>
            <seg>
              Vidare undrar jag om synen på Natoinsatsen, som blev operativ
              i går. Utrikesministern har varit kritisk, men enligt vad jag
              nu förstår kanske statsministern välkomnar detta.
            </seg>
          </u>
          <u>
            <seg>
              För att man ska kunna skicka tillbaka flyktingar till Turkiet
              måste väl ändå landet klassas som säkert. Är det statsministerns
              ståndpunkt att Turkiet bör klassas som ett säkert land?
            </seg>
          </u>
          <note type="speaker">
            Anf. 9 Statsminister STEFAN LÖFVEN (S):
          </note>
          <u>
            <seg>
              Fru talman! Gällande användningen av budgeten är det inte så
              enkelt som det kanske kan låta, att det bara är att göra någonting.
              Man får hålla sig till det regelverk som finns.
            </seg>
          </u>
          <u>
            <seg>
              Däremot är det uppenbart så att länder som exempelvis Sverige,
              som är nettobidragsgivare till EU, på sikt inte kommer att kunna
              stå upp för det vi gör om det är så att några ska ge och några
              inte ska behöva ge någonting alls, eller i det här fallet ens
              ställa upp i en svår flyktingsituation när EU:s 28 medlemsländer
              ska hjälpas åt. Det kommer på sikt att bli tufft, och det är vårt
              budskap till dem.
            </seg>
          </u>
          <u>
            <seg>
              När det gäller säkra zoner finns det ett uttalande om en ambition
              att få till stånd något som är humanitarian safe, och det vore
              bra om man kunde uppnå det. Men det ska naturligtvis ske parallellt
              med det som görs av FN, inte minst FN:s säkerhetsråd. Jag har
              precis haft ett samtal med Staffan de Mistura på det området.
              Där kommer EU att köra parallellt med FN och det arbete som man
              gör där för fredsprocessen.
            </seg>
          </u>
          <note type="speaker">
            Anf. 10 PAVEL GAMOV (SD):
          </note>
          <u>
            <seg>
              Fru talman! Jag tackar statsministern för föredragningen.
            </seg>
          </u>
          <u>
            <seg>
              När det gäller de viktiga frågorna om massinvandringskrisen och
              Turkiets inblandning är det självklart viktigt att föra samtal
              mellan EU och Turkiet. Vi är här i Europa och Europeiska unionen
              såklart delvis beroende av Turkiet i detta sammanhang.
            </seg>
          </u>
          <u>
            <seg>
              Men samtidigt är det helt orimligt, menar jag och mi tt parti
              Sverigedemokraterna, att Turkiet håller EU som gisslan i det här
              fallet. Det är helt orimligt att vi ska gå viseringslättnader
              till mötes. Det är helt orimligt att vi ska gå förhandlingar och
              kapitel om anslutning till mötes. Det är också helt orimligt att
              vi ska gå ett turkiskt EU-medlemskap till mötes. Det får inte
              ske.
            </seg>
          </u>
          <u>
            <seg>
              Här menar vi från Sverigedemokraternas sida att regeringen och
              statsministern är väldigt naiva. Ungefär 3 procent av Turkiets
              yta ligger i Europa. Vi har sett en islamistisk utveckling i Turkiet
              under många år.
            </seg>
          </u>
          <u>
            <seg>
              Om man tittar på den ekonomiska situationen för landet: Man har
              bara en bråkdel av Sveriges bnp , till exempel. Vi ser en utbredd
              korruption. Vi ser att man inte respekterar de mänskliga rättigheterna.
              Vi ser hur minoriteter behandlas i Turkiet.
            </seg>
          </u>
          <u>
            <seg>
              Det är helt fel väg att gå att försöka få in Turkiet som fullvärdig
              medlem i Europeiska unionen på det här sättet. Det är helt fel
              väg att böja sig för de här hoten, den här gisslansituationen.
              I stället ska vi självklart hjälpa till mer på plats. Det är det
              som länder som till exempel Libanon och Jordanien efterfrågar.
            </seg>
          </u>
          <u>
            <seg>
              Det kaos som statsministern refererar till har orsakats av länder
              som Sverige och den svenska regeringen. Det är den signalpolitik
              som har förts i decennier som har sett till att vi har fått det
              här kaoset. Se i stället till att få ett återvändandeavtal på
              plats med Turkiet! Avbryt alla viseringslättnader och diskussioner
              om medlemskap!
            </seg>
          </u>
          <u>
            <seg>
              Min fråga till statsministern, fru talman, är: Varför lägger
              sig Sverige, EU och statsministern platt för Turkiet i den här
              frågan?
            </seg>
          </u>
          <note type="speaker">
            Anf. 11 Statsminister STEFAN LÖFVEN (S):
          </note>
          <u>
            <seg>
              Fru talman! Pavel Gamov gör misstaget att tro att detta bara
              handlar om att bjuda in till ett medlemskap och att det sedan
              är klart. Men det är inte så det går till.
            </seg>
          </u>
          <u>
            <seg>
              Samtidigt som Pavel Gamov erkänner att det delvis finns ett beroende
              här säger han: Se till att fixa ett återvändandeavtal! Här ska
              alltså den ena parten sitta och säga: Det är bara vi som ska ha,
              och det finns inget ömsesidigt beroende. Jo, det finns ett ömsesidigt
              beroende.
            </seg>
          </u>
          <u>
            <seg>
              Man ska komma ihåg att Turkiet har en vinst av att EU fungerar.
              Det är bara att titta på hur det ser ut i Turkiets omvärld. Där
              fungerar det inte. Det är en mycket orolig omvärld. Om EU då fungerar
              och fungerar väl och kan hantera flyktingkrisen har Turkiet nytta
              av det, liksom EU har det.
            </seg>
          </u>
          <u>
            <seg>
              I den här stunden, när vi nu har möjlighet att komma åt människosmuggling
              och en kaosartad flyktingsituation och göra något åt det på riktigt,
              ställer sig Sverigedemokraterna som vanligt vid sidan. Vi tänker
              gör a det som krävs för att få stopp på människosmugglingen och
              se till att vi kan få en ordnad migration.
            </seg>
          </u>
          <u>
            <seg>
              När det gäller viseringskrav och annat: De är just krav, en ledstång
              för hur man ska ta sig vidare. Vad är det som ska uppfyllas för
              att man ska kunna få visum liberalisering? Det är en mycket tydlig
              lista för det, så det är bara att ta del av den. Samma sak gäller
              om man eventuellt ska komma igång med öppnandet av kapitlen för
              anslutning. Där finns det också mycket tydliga kriterier som jag
              har nämnt vid två tillfällen. Det är kap. 23 och kap. 24. Vad
              innehåller de? Jo, det är just de krav som man ska uppfylla för
              att det ska bli ett medlemskap. Därmed har vi en ordnad process
              för detta, och det tycker jag är bra.
            </seg>
          </u>
          <u>
            <seg>
              Vi har all anledning att förstå att vi är en del i en omvärld,
              och den delen av vår omvärld betyder mycket för o ss. Det är så
              påtagligt för oss vad som händer i Mellanöstern och den delen
              av världen, som Turkiet ligger så nära, och då är det klart att
              vi också ska försöka hitta vägar att hjälpas åt.
            </seg>
          </u>
          <note type="speaker">
            Anf. 12 PAVEL GAMOV (SD):
          </note>
          <u>
            <seg>
              Fru talman! Återigen: Det kaos som det refereras till har orsakats
              av statsministern och regeringen. Det har inte orsakats av Turkiet
              eller länderna runt omkring Turkiet, som har försökt ta sitt ansvar.
              Det har orsakats av länder som Sverige, Tyskland och Österrike,
              som har haft en slapphänt signalpolitik, som har haft en pull-faktor
              hit för den här massinvandringskrisen.
            </seg>
          </u>
          <u>
            <seg>
              När det gäller Turkiet: Vi ska absolut ha diskussion och dialog
              med dem, och vi kan ha ett ekonomiskt utbyte. Men vi ska absolut
              inte släppa in Turkiet som en fullvärdig medlem i Europeiska unionen.
              Det är helt orimligt. Det är inget som svenska folket vill ha.
              Det är inget som de övriga europeiska folken vill ha.
            </seg>
          </u>
          <u>
            <seg>
              Turkiet är inte ett europeiskt land. 3 procent av ytan ligger
              i Europa. Turkiet är inte ett europeiskt land vare sig religiöst,
              kulturellt eller språkligt. Turkiet är däremot ett mycket stort
              land och har stora problem. Vi bör absolut ha dialog med dem,
              men vi ska inte släppa in dem som medlem i unionen.
            </seg>
          </u>
          <note type="speaker">
            Anf. 13 Statsminister STEFAN LÖFVEN (S):
          </note>
          <u>
            <seg>
              Fru talman! Jag tror att det är uppenbart för de flesta att det
              kaos som vi har sett nu beror på att vi har ett mycket grymt krig
              i Syrien. Det beror inte på den svenska regeringen. Det beror
              inte på EU. Det beror på detta fasansfulla krig, som har pågått
              i fem år.
            </seg>
          </u>
          <u>
            <seg>
              Nu har vi möjligtvis en fredsprocess, och vi hoppas att vapenvilan
              håller på riktigt och att vi kan få igång en fredsprocess, så
              att befolkningen i Syrien kan se framtiden an med tillförsikt.
              Där ligger problemet.
            </seg>
          </u>
          <u>
            <seg>
              Vi har fått stå upp för internationella konventioner, att människor
              som flyr från krig, tortyr och elände har en möjlighet att söka
              asyl. Det är ett internationellt åtagande som vi ska stå upp för.
              Men vi har också sagt att vi inte ska göra det på ett oproportionerligt
              sätt, utan alla länder i EU måste ta sitt ansvar, och det är vad
              det handlar om.
            </seg>
          </u>
          <u>
            <seg>
              Det är bra med en bra relation till Turkiet. Vi ska utveckla
              den. Den är betydelsefull.
            </seg>
          </u>
          <note type="speaker">
            Anf. 14 CARL SCHLYTER (MP):
          </note>
          <u>
            <seg>
              Fru talman! Det var, precis som statsministern sa, inte någon
              vidare bra process att komma med ett papper vid sittande bord.
              Vi försökte hantera det i går så gott vi kunde.
            </seg>
          </u>
          <u>
            <seg>
              Nu har vi en vecka på oss att rätta till eventuella oklarheter.
              Vi har nu fått in papperet, och det är bra. Man ska inte utvisa
              folk som behov av internationellt skydd. Men samtidigt ska man
              skicka tillbaka så effektivt som möjligt. Vi ska försvara rätten
              till individuell prövning. Men samtidigt ska det vara en mycket
              snabb process. Vi ska öka kontrollen och övervakningen. Men samtidigt
              ska vi öppna en rutt för legal migration.
            </seg>
          </u>
          <u>
            <seg>
              Det finns en hel del motsättningar. Samtidigt ska vi finansiera
              skolor, sjukhus och mat, så att människor får en drägligare tillvaro
              i lägren. Men samtidigt har vi inte bestämt hur det ska gå till.
              Det är mycket som ska redas ut den här veckan.
            </seg>
          </u>
          <u>
            <seg>
              Jag ser faktiskt att Sverige har en historisk roll. Som statsministern
              säger: Vi ska ha ordning och reda vid våra gränser. Men så kan
              det bli bara om det bygger på full respekt för mänskliga rättigheter
              och de internatio ­ nella konventioner som EU bygger på. Man ska
              få sin sak prövad. Man ska ha skydd mot våld och förtryck. Den
              rätten måste upprätthållas.
            </seg>
          </u>
          <u>
            <seg>
              Om vi inte lyckas med den kampen under den här veckan får vi
              en situation där EU bygger murar och river ned folkrätten. Då
              har vi ingen moralisk pondus när vi ska be diktatorer och andra
              att skärpa sig. Det är oerhört viktigt att vi lyckas, och jag
              vet att regeringen driver på här för att försvara folkrätten,
              försvara den lagligen rätten för människor att söka skydd. Det
              är den stora utmaningen.
            </seg>
          </u>
          <u>
            <seg>
              Då blir min fråga: Hur ser utsikterna ut? Jag vet att många andra
              vill stänga gränsen och att det sedan ska vara klart. Hur ser
              utmaningen ut? Vad har vi för chanser att vinna, så att förslaget
              blir rimligt i slutändan?
            </seg>
          </u>
          <note type="speaker">
            Anf. 15 Statsminister STEFAN LÖFVEN (S):
          </note>
          <u>
            <seg>
              Fru talman! Utmaningen ligger i den balans som Carl Schlyter
              beskriver. Vi vill se till att stoppa denna människosmuggling,
              denna inhumana hantering av människor, där uppemot 500 människor
              har dött så här långt. Det måste vi få ett stopp på. Jag anser
              att det är viktigt ansvar för oss.
            </seg>
          </u>
          <u>
            <seg>
              Det gäller att försöka växla över det till ett ordnat mottagande,
              där man ser på vilka som ska komma och hur fördelningen ska ske.
              Det kommer att ta tid att få ett helt nytt system på plats, men
              jag tycker att vi ska ha den bilden framför oss. Vi ska bort från
              den inhumana hanteringen och se till att vi har ett mottagande
              som är ordnat. Det är precis där balansen ligger, och det är där
              detaljerna och det konkreta utförandet måste utformas. Att få
              slut på kaoset är egentligen huvudbudskapet. Det kommer man att
              klara, menar vi, om man förstör affärsmodellen, för dessvärre
              är Medelhavet en affärsmodell, och den är inte human.
            </seg>
          </u>
          <u>
            <seg>
              I övrigt är det hjälp till inte minst Grekland som behövs nu,
              en assistans till Grekland i en mycket svår situation. De människor
              som finns där nu och som finns på öarna ska ju till fastlandet,
              och sedan måste det bli en bra hantering. Sverige är berett att
              bistå med ytterligare hjälp vad gäller prefabricerade hus, tält
              och vad som kan behövas för att de ska få en dräglig situation.
            </seg>
          </u>
          <u>
            <seg>
              Precis som Carl Schlyter påpekar gäller det ytterst att vi måste
              stå upp för asylrätten. Vi måste ha ordning på våra yttre gränser
              för att det också ska fungera inne i EU. Men i detta ska det finnas
              en rätt till asyl. Allrahelst vill vi åstadkomma ett så ordnat
              flyktingmottagande som det någonsin går, för det är det bästa
              vi kan göra för flyktingarna.
            </seg>
          </u>
          <note type="speaker">
            Anf. 16 CARL SCHLYTER (MP):
          </note>
          <u>
            <seg>
              Fru talman! Det är i prövningens tid som vi behöver försvara
              mänskliga rättigheter som mest. Det är lätt att säga att vi vill
              ha en massa mänskliga rättigheter när det finns minst behov av
              dem. När behovet växer måste också försvaret av dem måste växa.
              Jag ser det mycket som Sveriges uppgift. Många andra länder har
              ju inte tagit på sig den rollen. Det är viktigt.
            </seg>
          </u>
          <u>
            <seg>
              Den andra frågan jag har gäller Turkiet. Nu samarbetar vi med
              Turkiet i den här frågan. Det finns en risk att flyktingströmmen
              flyttar över till andra länder som har ännu svårare demokratiska
              problem. Det gäller att se till att EU inte hamnar i en gisslansituation
              där länder utnyttjar detta för att påverka EU på odemokratiska
              sätt.
            </seg>
          </u>
          <u>
            <seg>
              Jag har en fråga beträffande Turkiet, om man nu ska inleda förhandlingar.
              Där stänger de ned tidningar. De har bristande pressfrihet. De
              har våld mot interna minoriteter. Det är förbjudet att ens nämna
              ett folkmord som alla vet hände.
            </seg>
          </u>
          <u>
            <seg>
              Det är en lång rad saker som Turkiet måste ta tag i. Den här
              processen kan bli ett led i att se till att det görs bättre. Vad
              gör statsministern för bedömning? Kommer strategin att lyckas?
            </seg>
          </u>
          <note type="speaker">
            Anf. 17 Statsminister STEFAN LÖFVEN (S):
          </note>
          <u>
            <seg>
              Fru talman! Först och främst delar jag uppfattningen att det
              är i prövningens tid det verkligen gäller: Står man upp för mänskliga
              rättigheter eller inte? Det är helt korrekt. Det ska vi göra,
              och det gör vi.
            </seg>
          </u>
          <u>
            <seg>
              När det gäller samarbetet med Turkiet är det samma svar igen.
              Min bedömning är att om man har en ordnad process, exempelvis
              att man öppnar kapitel i medlemsansökningsprocessen, finns det
              ledstänger för vad som ska uppfyllas och vad som ska vara gjort
              för att man ska kunna komma i fråga.
            </seg>
          </u>
          <u>
            <seg>
              Nu nämns fem kapitel: energi, transport, mänskliga rättigheter
              och utrikes frågor. Det är två kapitel som har med mänskliga rättigheter
              att göra, kan man säga: 23 och 24. Om de öppnas finns frågan:
              Vad ska uppfyllas? Det kan inte bli något närmande och något medlemskap
              om detta inte uppfylls. Det måste vi vara oerhört tydliga med,
              och det är samma sak vad gäller visum liberaliseringsprocessen.
              De kriterier som står där måste uppfyllas för att det ska bli
              resultat.
            </seg>
          </u>
          <note type="speaker">
            Anf. 18 ESKIL ERLANDSSON (C):
          </note>
          <u>
            <seg>
              Fru talman! Tack, statsministern, för redovisningen! Även jag
              vill göra konstaterandet att det är viktigt att vi upprätthåller
              den fria rörligheten inom Schengenområdet nu när fler och fler
              medlemsstater stänger sina gränser. Då fordras en yttre gräns.
            </seg>
          </u>
          <u>
            <seg>
              Jag går nu över till att tala om Turkiet. Jag tycker att det
              är oerhört viktigt att igen höra statsministern uttala att det
              är K öpenhamnskriterierna som gäller och ingenting annat. Turkiet
              kan inte, och ska inte, ha någon fribiljett för inträde i vår
              union. Man måste stå upp för de kriterier som vi har satt upp
              för medlemskap i vår union, och det inkluderar bland annat de
              mänskliga rättigheterna.
            </seg>
          </u>
          <u>
            <seg>
              Så över till asylrätten, som vi alla tycker är viktig. I uttalandet
              står det att irreguljära migranter ska återsändas till Turkiet
              om de kommer därifrån. Samtidigt sägs det att för varje syrier
              som sänds tillbaka ska en annan syrier kunna få tillträde till
              EU-området.
            </seg>
          </u>
          <u>
            <seg>
              Men hur blir det med asylrätten för en irakier, en iranier eller
              en afghan? De ska ju också återsändas. Vem ska pröva deras asylskäl?
              Står vi verkligen, statsministern, för det vi uttalar, nämligen
              upp för att skydda människor som är i nöd och flyr undan förtryck
              och förföljelse?
            </seg>
          </u>
          <note type="speaker">
            Anf. 19 Statsminister STEFAN LÖFVEN (S):
          </note>
          <u>
            <seg>
              Fru talman! Det är självklart inte så att Turkiet ska ha någon
              fribiljett. Jag vet inte hur många gånger jag ska behöva uttrycka
              det.
            </seg>
          </u>
          <u>
            <seg>
              De processer som gäller för visum liberalisering respektive eventuella
              anslutningsförhandlingar ska fullföljas. Där är vi helt överens,
              regeringscheferna och statscheferna. Det finns ingen fribiljett
              för Turkiet; det finns ingen fribiljett för någon. Det är för
              mig en viss trygghet i detta. Det finns en ledstång som vi får
              hålla oss till, och det finns vissa saker som ska uppfyllas innan
              detta kan bli aktuellt.
            </seg>
          </u>
          <note>
            När det gäller asylrätten finns det två formuleringar som är
            intressanta. En är den som Eskil Erlandsson pekar på: to return
            all new irregular migrants. Sedan finns en skrivning längre fram:
            to assist Greece in ensuring comprehensive large scale and fast
            track returns to Turkey of all irregular migrants not in need
            of international protection.
          </note>
          <u>
            <seg>
              Det här är en fråga som måste tydliggöras. Vad innebär det? Tsipras
              beskriver hur de gör i Grekland, och det är även där en form av
              individuell hantering . Man tar varje individ för sig och vill
              naturligtvis skynda på processen så att den ska gå så fort som
              möjligt. Man ser möjligheter att få en snabbare process med att
              återsända till Turkiet.
            </seg>
          </u>
          <u>
            <seg>
              Det är det här vi har tryckt på. Det finns människor som kan
              komma att behöva skydd i Grekland, där det uttalas i Grekland.
              Det är precis denna typ av frågor som nu måste tydliggöras. Vad
              är det som ska gälla i olika situationer?
            </seg>
          </u>
          <u>
            <seg>
              Det är detta som Tusk nu har ett mandat att ta fram ett förtydligande
              av. Det finns alltså två skrivningar som är viktiga och som vi
              tänker fortsätta att driva och hålla i.
            </seg>
          </u>
          <note type="speaker">
            Anf. 20 ESKIL ERLANDSSON (C):
          </note>
          <u>
            <seg>
              Fru talman! Jag värdesätter det uttalande som statsministern
              återigen gjorde angående Turkiet. Vi har inga skilda meningar,
              men jag vill gärna ha det fastnitat, så att säga, i protokollet.
            </seg>
          </u>
          <u>
            <seg>
              Jag går över till frågan om asylskäl. Jag sa vid vårt sista samråd
              under gårdagskvällen och natten att jag förbehåller mig rätten
              att återkomma apropå att det vid det tillfället inte gick att
              reda ut hur det blir med de människor som söker skydd på vår kontinent
              och som inte är syrier. Jag förutsätter att vi till det kommande
              mötet får en sådan möjlighet så att vi inte behöver diskutera
              frågeställningen om att på något sätt skjuta asylrätten ifrån
              oss.
            </seg>
          </u>
          <u>
            <seg>
              Jag vill gärna ha ett löfte från statsministern om att det blir
              så.
            </seg>
          </u>
          <note type="speaker">
            Anf. 21 Statsminister STEFAN LÖFVEN (S):
          </note>
          <u>
            <seg>
              Fru talman! Vi har stått upp för asylrätten. Det var därför vi
              fick in de skrivningar som står här om respekten för både internationell
              lag och EU:s lag. Det var vi som drev in denna skrivning.
            </seg>
          </u>
          <u>
            <seg>
              Nu måste det tydliggöras mer exakt hur detta ska gå till. Det
              gjordes såklart inte på gårdagens möte med regeringscheferna och
              statscheferna. Det är det som ska tydliggöras nu. Det är det uppdrag
              som Tusk har, och det är det som ska levereras. Jag kan inte berätta
              här och nu exakt hur det ska gå till, för det är det som ingår
              i mandatet. Men vi har samma grundinställning: Vi vill stå upp
              för asylrätten.
            </seg>
          </u>
          <u>
            <seg>
              Samtidigt ska vi komma ihåg att vi måste se helheten. Det budskap
              som jag talade om i början är att vi vill få stopp på de farliga
              irreguljära flyktvägarna över Medelhavet där människor dör i hundratal.
              Det måste vi få ett stopp på. Den signalen måste vara tydlig:
              Få bort det, ta kål på den affärsmodellen och återkom till en
              mer reglerad invandring där flyktingar kan få en mycket mer human
              behandling!
            </seg>
          </u>
          <note type="speaker">
            Anf. 22 JONAS SJÖSTEDT (V):
          </note>
          <u>
            <seg>
              Fru talman! Tack, statsministern, för redogörelsen! Gårdagen
              var dyster för Europeiska unionen och för asylrätten. Nu blir
              Turkiet vår gränspolis och vår gränsvakt. Dit ska flyktingar sändas
              tillbaka utan prövning. Det är att sätta asylrätten ur spel.
            </seg>
          </u>
          <u>
            <seg>
              Vilken sorts land är det som flyktingarna ska sändas tillbaka
              till? Turkiet ger inte någon icke-europé flyktingstatus – inte
              någon. Det är Turkiets flyktingpolitik. Man direktavvisar flyktingar
              till krigets Syrien. Det är Turkiet som ska vara vår gränspolis.
            </seg>
          </u>
          <u>
            <seg>
              Turkiet blir alltmer auktoritärt. Förtrycket mot kurderna hårdnar.
              Det demokratiska prokurdiska partiet HDP förföljs med något som
              liknar terror. Pressfriheten angrips öppet. De ska vara vår gränsvakt.
            </seg>
          </u>
          <u>
            <seg>
              Tidigare har regeringen sagt att Turkiet inte är ett säkert asylland.
              Man har pekat på att Turkiet inte fullföljer internationella konventioner,
              och man har pekat på hur situationen ser ut för flyktingarna i
              landet. I går verkade det ändras.
            </seg>
          </u>
          <u>
            <seg>
              Min fråga till statsminister Löfven är: Anser statsministern
              att Turkiet är ett säkert asylland?
            </seg>
          </u>
          <note type="speaker">
            Anf. 23 Statsminister STEFAN LÖFVEN (S):
          </note>
          <u>
            <seg>
              Fru talman! Jag menar att man måste se helheten. Vi måste också
              se de problem som vi faktiskt har. Vi har massor av människor
              som flyr hals över huvud. De sätter sig i båtar som inte är sjövärdiga,
              de betalar pengar till dessa fullständigt skrupelfria människosmugglare
              och de dör på Medelhavet. Det är ett problem vi har.
            </seg>
          </u>
          <u>
            <seg>
              Vi har en väldigt svår flyktingsituation också i EU och i Europa.
              Den svåraste finns naturligtvis där människor verkligen far illa,
              men den finns också här. Vi har olika sätt att hantera det. Endera
              bortser vi från att Turkiet finns där och att det ligger där det
              ligger, eller så ser vi att det är en del av problemet och även
              en del av lösningen.
            </seg>
          </u>
          <u>
            <seg>
              Då tycker jag att det är vettigt att försöka söka en samförståndslösning
              med Turkiet. Det har länge varit en svensk position att vi vill
              att Turkiet ska bli medlem av Europeiska unionen under vissa förutsättningar.
              Vi tycker att det är viktigt. Att då i det här läget stöta bort
              dem och säga att de inte har någon uppgift att fylla och att vi
              klarar det här på egen hand menar jag inte är realistiskt. Vi
              ska ta den här möjligheten.
            </seg>
          </u>
          <u>
            <seg>
              Turkiet kommer inte att vara gränspolis. Det menar jag är fel
              uttryckt. Det görs en individuell prövning av de människor som
              kommer till Grekland, och det är det som Tsipras beskriver för
              oss. De gör den där. Nu är tanken att fler ska skickas tillbaka
              till Turkiet, och det är för att få stopp på människosmugglingen
              – vi måste få stopp på den – och att vi i stället i en ordnad
              form kan ta människor från Turkiet till EU utan att de ska behöva
              göra de här farliga resorna. Det är det som det här handlar om.
            </seg>
          </u>
          <u>
            <seg>
              För att det här nu ska fungera måste detaljerna komma på plats.
              Hur ska detta utföras? Vad gäller exempelvis för non-refoulement?
              Det är en internationell regel, och EU-kommissionen gör bedömningen
              att Turkiet omfattas av den. Man får inte skicka tillbaka människor
              till vilka villkor som helst. Det här måste tydliggöras och konkretiseras.
            </seg>
          </u>
          <note type="speaker">
            Anf. 24 JONAS SJÖSTEDT (V):
          </note>
          <u>
            <seg>
              Fru talman! Jag ställde en rak fråga till statsministern: om
              han anser att Turkiet är ett säkert asylland. Jag fick inget svar.
              Ibland kan bristen på svar vara ett svar i sig. Så är det tyvärr
              i det här fallet, för Turkiet är inte ett säkert asylland, och
              det är dit människor ska direktavvisas från Grekland.
            </seg>
          </u>
          <u>
            <seg>
              Även UNHCR, FN:s flyktingkommissarie, har varnat flera gånger
              för den här överenskommelsen. Ledande företrädare för UNHCR har
              sagt att risken är att det här leder till att man upphäver den
              individuella prövningen och att avtalet kan bryta mot internationell
              rätt. Det är alltså FN:s flyktingorgan vi talar om.
            </seg>
          </u>
          <u>
            <seg>
              Jag skulle vilja återkomma till min fråga till Stefan Löfven.
              Anser regeringen att Turkiet är ett säkert asylland?
            </seg>
          </u>
          <note type="speaker">
            Anf. 25 Statsminister STEFAN LÖFVEN (S):
          </note>
          <u>
            <seg>
              Fru talman! Den frågan har vi haft uppe här, och vi har sagt
              att vi inte anser det, inte minst beroende på kurdernas situation.
            </seg>
          </u>
          <u>
            <seg>
              Grekland och Turkiet har ett avtal, och det är Greklands situation
              som vi försöker att lösa. I den kontexten blir det den här ordningen.
              Vi måste få stopp på den grymma människosmugglingen; jag hävdar
              det bestämt. Det finns ingen enkel lösning på det. Men vi är också
              beredda att direkt från Turkiet, i en ordnad form, ta emot flyktingar
              så att de inte behöver göra den här farliga resan.
            </seg>
          </u>
          <u>
            <seg>
              UNHCR har en del olika uppfattningar men anser att vi måste försöka
              få stopp på den inhumana trafficking som sker över Medelhavet.
              Det är också UNHCR:s position. Vi är en mycket stark givare och
              ger stöd till UNHCR, så jag tror att vi kommer att klara ut den
              situationen.
            </seg>
          </u>
          <note type="speaker">
            Anf. 26 TINA ACKETOFT (L):
          </note>
          <u>
            <seg>
              Fru talman! Tack, statsministern, för ytterligare en återrapportering
              i ett ämne som vi alla är väldigt engagerade i! Det märks av de
              här diskus ­ sionerna.
            </seg>
          </u>
          <u>
            <seg>
              Precis som statsministern sa beror den humanitära krisen på krig,
              terrorism, förföljelse och miljökatastrofer. Den beror inte på
              något annat, och det var skönt att statsministern gjorde det så
              tydligt. Men den beror ändå till stor del också på EU:s totala
              oförmåga att gemensamt hantera det som nu blivit en humanitär
              kris men som inte hade behövt vara det. Vi vet alla att om vi
              redan från början hade haft en gemensam asylpolitik skulle vi
              inte ha stått i det hav av elände som vi gör just nu.
            </seg>
          </u>
          <u>
            <seg>
              Ska vi vara lite självkritiska också, för det är på sin plats
              att vara det ibland, ilade inte Sverige till undsättning när länderna
              i södra kanten av EU redan för flera år sedan skrek om hjälp för
              att de inte kunde hantera situationen. Det är inte förrän flyktingarna
              har kommit upp hit som vi plötsligt driver frågan så skarpt som
              vi gör. Vi ska nog alltså vara lite självkritiska också.
            </seg>
          </u>
          <u>
            <seg>
              Förra gången statsministern var i EU-nämnden ställde jag en konkret
              fråga om ett uttalande som han gjorde. Då sa statsministern att
              Turkiet måste skapa möjlighet till vård, skola och arbete så att
              folk inte flyr vidare per automatik och att man också skulle bevaka
              gränserna och bekämpa människosmugglingen. Jag undrar om delen
              som handlar om arbete, vård och skola var uppe till diskussion
              på detta möte.
            </seg>
          </u>
          <note type="speaker">
            Anf. 27 Statsminister STEFAN LÖFVEN (S):
          </note>
          <u>
            <seg>
              Fru talman! Jag delar uppfattningen om EU:s oförmåga. Den är
              alldeles uppenbar. Jag är uppriktigt orolig för EU i stort. Klarar
              vi inte detta är det mer som står på spel här, och det vore väldigt
              olyckligt i den här världen om vi inte kunde stå upp för ett starkt
              Europeiska unionen.
            </seg>
          </u>
          <u>
            <seg>
              När det gäller Turkiet, det befintliga tvåårsprogrammet för 2016–2017
              och de 3 miljarderna som är utlovade ingår det här med vård, skola
              och möjlighet till arbete. Det kan vara sjukvård och andra saker
              också. Det har tyvärr också där tagit för lång tid att omsätta
              resurserna, men nu finns det två konkreta projekt, om jag har
              förstått det rätt, som kommissionen har sagt att man kör vidare
              med. Ett har med utbildning att göra och innebär ungefär 50 miljoner
              för skolgång för barn i Turkiet. Det andra projektet är i samarbete
              med World Food Programme och ska se till att det finns tillräckligt
              med mat och förnödenheter för människorna.
            </seg>
          </u>
          <u>
            <seg>
              Det var också därför som vi lade till i det här uttalandet att
              vi vill skyn ­ da på implementeringen, användandet, av de här
              3 miljarderna och att vi dessutom är beredda att efter det titta
              på om vi skulle behöva skjuta till lite mer för att det ska fungera
              så att vi kan få till en dräglig tillvaro inne i Turkiet.
            </seg>
          </u>
          <note type="speaker">
            Anf. 28 TINA ACKETOFT (L):
          </note>
          <u>
            <seg>
              Fru talman! Människosmuggling är en fruktansvärd företeelse.
              Vi ser, precis som statsministern säger, hur många som har gått
              under i Medelhavet inte bara i år utan under många år. Människosmugglingen
              måste alltså bekämpas. Det ställer jag mig bakom, men det får
              inte leda till att vi bara skjuter människor tillbaka till Turkiet
              och bygger upp gigantiska flyktingläger som kommer att permanentas
              om vi inte hittar gemensamma lösning ­ ar inom EU.
            </seg>
          </u>
          <u>
            <seg>
              Jag vill ta upp Turkiets roll också. Som alla andra är jag bekymrad.
              Ser inte statsministern någon som helst fara med att man kommer
              att tumma på EU:s krav om mänskliga rättigheter bara för att man
              nu står inför denna kris som man inte vill hantera gemensamt?
              Det har man inte gjort under flera år, så det är uppenbart att
              man inte vill det.
            </seg>
          </u>
          <note type="speaker">
            Anf. 29 Statsminister STEFAN LÖFVEN (S):
          </note>
          <u>
            <seg>
              Fru talman! Jag börjar med den sista frågan. Jag hade den uppe
              själv i går och varnade för att vi inte får sätta oss i en situation
              nu där vi binder upp oss själva, till exempel när det gäller visum
              liberaliseringsprocessen, så att vi inte ser någon utväg i juni
              och det behöver tummas på regler. Jag tog upp den frågeställningen
              specifikt för att få bekräftat: Nej, det tänker vi inte göra.
              Det uttrycktes tydligt under mötet. Man ska inte tumma på reglerna,
              och det tänker vi verkligen stå upp för. Det är oerhört viktigt.
            </seg>
          </u>
          <u>
            <seg>
              När det gäller att vi inte bara ska skjuta tillbaka människor
              till Turkiet är det helt rätt. Vi måste ge dem mer drägliga förhållanden,
              liksom vi ska göra i Libanon och Jordanien. Det är två länder
              som också gör fantastiska insatser, och de måste också få stöd.
              Vi hade uppe på det interna mötet i går att vi inte får glömma
              bort de länderna. Det är flera länder som behöver stöd. Vi behöver
              göra mycket för att människor ska få en någorlunda dräglig tillvaro
              i en så här svår situation.
            </seg>
          </u>
          <note type="speaker">
            Anf. 30 DÉSIRÉE PETHRUS (KD):
          </note>
          <u>
            <seg>
              Fru talman! Tack, statsministern, för återrapporten! I natt hade
              vi ett extra EU-nämndssammanträde med anledning av det förslag
              som Turkiet kastade in under gårdagens toppmöte i EU. Jag valde
              att lägga ned min röst, därför att jag tyckte att det var för
              hastigt påkommet och att det var för svåra och allvarliga frågor
              för att fatta beslut så hastigt.
            </seg>
          </u>
          <u>
            <seg>
              Turkiets förslag om att börja en byteshandel med flyktingar tycker
              jag är absurt. Det känns direkt osmakligt. Vi ska alltså skicka
              tillbaka irreguljära migranter och syriska flyktingar från Grekland
              till Turkiet, och sedan ska Turkiet få skicka tillbaka vissa syriska
              flyktingar till EU. I mina öron låter det här som människohandel.
              Vad tycker statsministern?
            </seg>
          </u>
          <u>
            <seg>
              Jag undrar naturligtvis också om det är statsministerns mening
              att Turkiet nu ska bestämma om EU:s migrationspolitik – en politik
              som vi inte ens själva inom EU kan hålla ihop om. Hur länge ska
              det här flyktingutbytesavtalet gälla? Vad är det vi binder upp
              EU:s medlemsstater för? Var ska de här syriska flyktingarna anlända,
              och hur ska de sedan fördelas inom EU? Vi klarar ju inte ens i
              dag av en omfördelning av flyktingar inom EU.
            </seg>
          </u>
          <u>
            <seg>
              Vad ska hända med de irreguljära flyktingarna som kommer tillbaka
              till Turkiet? Vart ska de ta vägen? Vem ska välja ut de syriska
              flyktingar som får komma till EU? Är det Turkiet? Är det FN? Eller
              är det EU?
            </seg>
          </u>
          <u>
            <seg>
              Sedan handlar det om när de här flyktingarna kommer. Och om Turkietrutten
              kommer att stängas kommer man ju att välja andra rutter. Vilken
              beredskap finns för det?
            </seg>
          </u>
          <u>
            <seg>
              Jag tror att varje EU-land måste ha ett inflytande över sin egen
              mottagningskapacitet, och jag tror att vi måste hitta andra lagliga
              vägar in i EU i stället för den här typen av människohandel som
              jag tycker att man är inne på nu.
            </seg>
          </u>
          <u>
            <seg>
              Hur ser statsministern på frågan om människohandel?
            </seg>
          </u>
          <note type="speaker">
            Anf. 31 Statsminister STEFAN LÖFVEN (S):
          </note>
          <u>
            <seg>
              Fru talman! Det är människohandeln vi ska ha stopp på. Det är
              det som är ambitionen. Vi måste få stopp på den. Vi har precis
              nu en människohandel som är fullständigt vidrig. Det finns sådana
              som inte drar sig för någonting för att tjäna pengar på andra
              människor och på andra människors död. Det är nästan 500 människor
              som har dött bara i år på Medelhavet. Det är det vi vill få stopp
              på.
            </seg>
          </u>
          <u>
            <seg>
              Jag menar att det inte är en människohandel, utan vi går från
              den oordnade flyktingsituation och den katastrof som vi nu ser
              till en ordnad situa ­ tion, där EU tar emot under ordnade former
              från Turkiet. Det anser jag vara betydligt bättre. Det bygger
              på principen one for one. Det är alltså en som åker tillbaka från
              Grekland till Turkiet och en annan som åker från Turkiet till
              EU. Det är det som är matematiken, helt enkelt, i detta.
            </seg>
          </u>
          <u>
            <seg>
              Det man dock kan säga, om man får filosofera lite över det, är
              att det är klart att det finns en svaghet i det. Vad händer när
              det inte längre skickas tillbaka några? Det måste vi fundera vidare
              på. Jag menar att vi ska sikta på ett läge där vi har en ordnad
              migration, mer lagliga vägar helt enkelt och ordnade vägar. Det
              tycker jag att vi måste sikta på. Det är ett framtida system.
              Men det är klart att den här svagheten finns i just det här, om
              man skulle beteckna det som en svaghet. Men jag menar att vi kan
              ta det vidare.
            </seg>
          </u>
          <u>
            <seg>
              Men vi måste få stopp på det som pågår i dag, och det är inget
              annat än en vidrig och olaglig människohandel, trafficking. Det
              här är ett svar på det. Det är i sig inte människohandel – nej.
            </seg>
          </u>
          <note type="speaker">
            Anf. 32 DÉSIRÉE PETHRUS (KD):
          </note>
          <u>
            <seg>
              Fru talman! Men är det ändå inte en risk, statsministern, att
              vi nu dras in i en människohandel eller en flyktinghandel där
              vi ska hålla på och utbyta flyktingar? Några ska få åka från Grekland
              tillbaka till Turkiet. Sedan ska de komma från Turkiet in i EU.
              Är inte det en märklig utveckling? Statsministern måste väl ändå
              inse att det här är något slags konstig flyktingomfördelning.
              Och vem är det som ska bestämma vilka som ska få komma?
            </seg>
          </u>
          <u>
            <seg>
              Vi måste ju få något svar på hur de här ska utses i sådana fall.
              Jag ser stora risker med att Turkiet bakbinder hela EU när det
              gäller vår migra ­ tionspolitik.
            </seg>
          </u>
          <u>
            <seg>
              Vi ska hjälpa till. Människor som är syriska flyktingar i Turkiet
              ska naturligtvis få hjälp. Barn ska få skolgång och så vidare.
              Men jag undrar över de resurser som statsministern talar om –
              även Sverige ska skicka 600 miljoner till Turkiet. Vart ska de
              pengarna ta vägen om de inte går in i Turkiets statskassa? Vem
              ska omfördela de resurserna?
            </seg>
          </u>
          <note type="speaker">
            Anf. 33 Statsminister STEFAN LÖFVEN (S):
          </note>
          <u>
            <seg>
              Fru talman! Jag vidhåller att det inte är en människohandel när
              vi stoppar människohandel – det är det vi gör. I dag pågår människohandel.
              I dag har vi verkligen svåra problem med människohandel – det
              är min bestämda uppfattning. Människor dör på Medelhavet.
            </seg>
          </u>
          <u>
            <seg>
              Det handlar om att få stopp på det. De åker då tillbaka till
              Turkiet, och så säger EU, inte Turkiet: För varje person som åker
              tillbaka tar vi en från Turkiet. Det handlar om att få stopp på
              affärsmodellen. I dag lönar det sig för människosmugglare och
              andra att ta den här vägen och utsätta människor för detta. Om
              vi får stopp på det och får en ordnad mottagning i stället menar
              jag att vi har gjort en bra insats.
            </seg>
          </u>
          <u>
            <seg>
              Sedan gäller det resurserna, de 600 miljoner kronor som Sverige
              ställer upp med på två år. Det är just för att flyktingarna i
              Turkiet ska kunna få skolgång, sjukvård, tillgång till arbetsmarknad,
              utbildning och det som de behöver ha för att få ett någorlunda
              drägligt liv i Turkiet. Jag tycker att det är en bra insats som
              vi kommer att vara stolta över.
            </seg>
          </u>
          <note type="speaker">
            Anf. 34 JOHAN HULTBERG (M):
          </note>
          <u>
            <seg>
              Fru talman! Tack, statsministern, för återrapporten från gårdagens
              möte!
            </seg>
          </u>
          <u>
            <seg>
              Den illegala migrationens dagar är över, sa Europeiska rådets
              ordförande Donald Tusk i natt i ett uttalande efter gårdagens
              möte. Det finns väl all anledning, tyvärr, att tvivla på att det
              uttalandet kommer att bli verklighet. Men att bekämpa flyktingsmugglandet
              är oerhört viktigt. Om det är vi helt överens. Att skapa en bättre
              migration är nödvändigt – en ordnad migration.
            </seg>
          </u>
          <u>
            <seg>
              Förhoppningsvis kan ett ökat stöd till Grekland och ett bättre
              samarbete med Turkiet bidra till detta även om farhågorna kring
              hur detta ska gå till är många, vilket inte minst frågorna från
              ledamöterna här i kammaren vittnar om. Men om samarbetet med Turkiet
              blir framgångsrikt kommer det att innebära att fler flyktingar
              från Syrien blir kvar i Turkiet, fler flyktingar som är i behov
              av humanitärt stöd.
            </seg>
          </u>
          <u>
            <seg>
              Därför vill jag fortsätta lite på det tema som föregående frågeställare,
              Désirée Pethrus och också Tina Acketoft, var inne på. Hur säkerställer
              vi att stödet når fram till de syriska flyktingarna i Turkiet?
              Vi har nu omkring 2 miljoner flyktingar från Syrien i Turkiet.
              Många är barn. Hur säkerställer vi att inte en hel generation
              går förlorad när de inte får tillgång till skolgång? Hur säkerställer
              vi att de här medlen faktiskt når fram?
            </seg>
          </u>
          <u>
            <seg>
              Det är bra att statsministern är tydlig med att pengarna inte
              ska hamna i de turkiska myndigheternas fickor. Men det måste komma
              dessa människor till del, så att de syriska skolbarnen kommer
              i skolbänken.
            </seg>
          </u>
          <note type="speaker">
            Anf. 35 Statsminister STEFAN LÖFVEN (S):
          </note>
          <u>
            <seg>
              Fru talman! Det är helt avgörande för att det ska komma något
              stöd över huvud taget: att projekt identifieras. Som jag redogjorde
              för tidigare finns det nu två aktuella projekt. Ett har med skolan
              att göra. Det identifierades med att det ska byggas skolor, vilken
              plats det ska vara på och så vidare. Det andra programmet är i
              samarbete med World Food Programme. Det finns också där ett projekt,
              helt enkelt, och det ska genomföras. Sedan får det följas upp
              i vanlig ordning.
            </seg>
          </u>
          <u>
            <seg>
              Men det är just för att det inte ska bli bara en slant in i den
              turkiska statskassan som det ska hanteras så. Det handlar om att
              man identifierar konkreta projekt. Det här är det värt att lägga
              pengar på. Här kan vi få ett bra resultat. Här kommer barnen att
              kunna gå i skolor. Här kommer människor att kunna arbeta. Här
              finns det sjukvård. Här finns det mat och så vidare. Det är den
              typen av konkretisering som behövs för de här medlen. Det är också
              därför som vi sa att vi är villiga att snabba upp den här implementeringen
              så att vi använder de här resurserna så att flyktingarna får en
              bättre situation i Turkiet.
            </seg>
          </u>
          <u>
            <seg>
              Det är på det sättet som detta ska göras. Identifiera konkreta
              projekt! Genomför dem! Och redovisa vad som har gjorts med pengarna!
            </seg>
          </u>
          <note type="speaker">
            Anf. 36 JOHAN HULTBERG (M):
          </note>
          <u>
            <seg>
              Fru talman! Tack, statsministern, för svaret, som blev något
              mer konkret! Det är bra att de här två projekten har identifierats.
              Men det är inte i närheten av de 3 miljarder euro som ska kanaliseras.
            </seg>
          </u>
          <u>
            <seg>
              Det är bra att det finns ett projekt utpekat på 150 miljoner
              som handlar om att säkra skolgång för förhoppningsvis ett stort
              antal syriska skolbarn – men inte för alla. Det är också viktigt,
              tycker jag, statsministern, att man tittar på möjligheten att
              ta vara på all den kompetens som faktiskt de syriska flyktingarna
              i Turkiet besitter. Det finns många lärare som skulle kunna bidra,
              till exempel.
            </seg>
          </u>
          <u>
            <seg>
              Sedan är det en annan fråga, fru talman! Statsministern har gång
              på gång upprepat att vi måste slå hål på affärsmodellen, affärsidén
              om smuggling. Det får inte löna sig. Då vill jag återkomma till
              Ulrika Karlssons fråga. Varför inte använda budgetverktyget som
              ett sätt att säkerställa att det inte lönar sig för EU-länder
              att slippa undan ansvar?
            </seg>
          </u>
          <note type="speaker">
            Anf. 37 Statsminister STEFAN LÖFVEN (S):
          </note>
          <u>
            <seg>
              Fru talman! Jag börjar i den senare änden. Jag har hört så många
              påståenden och frågor om detta, men jag har inte hört något konkret
              förslag. Vad är det som avses? Ska Sverige sluta betala medlemsavgifter,
              eller ska de här länderna inte få del av fonder? Vad är det som
              avses? Det är lite svårt att svara på de frågorna.
            </seg>
          </u>
          <u>
            <seg>
              När det gäller den första delen är vi helt överens. Det har gått
              alldeles för långsamt, också det, sedan de här medlen blev tillgängliga.
              Det är därför vi nu skriver in: speed up the disburseme nt of
              the initially allocated 3 billion och så vidare. Det är en uppmaning
              från regerings- och statschefer. Det här måste snabbas på för
              att flyktingarna ska få en mer human tillvaro i Turkiet.
            </seg>
          </u>
          <u>
            <seg>
              Vi gör så gott vi kan för att snabba på detta, men det måste
              också finnas en ordning för det, så att vi inte bara häller ut
              pengar. De ska användas till något bra. Vi försöker snabba på
              så mycket vi kan.
            </seg>
          </u>
          <note type="speaker">
            Anf. 38 MARIA PLASS (M):
          </note>
          <u>
            <seg>
              Fru talman och s tatsministern! Som tidigare sagts har vi en
              näst intill ohållbar situation i flyktinglägren både i Turkiet
              och i Grekland. Det är av stor vikt att vi hjälper till rent humanitärt.
            </seg>
          </u>
          <u>
            <seg>
              Men jag har en fråga om ekonomin efter nattens förhandlingar
              och de olika bud som kom. EU och Turkiet kom tidigare överens
              om en plan där EU bidrar med 3 miljarder euro till stöd för syriska
              flyktingar i Turkiet. Sverige ska då bidra med 600 miljoner här.
            </seg>
          </u>
          <u>
            <seg>
              I går kom det ett nytt förslag från Turkiet om att dubbla summan,
              och i ett uttalande från EU:s stats- och regeringschefer sägs
              det att man kommer att besluta om ytterligare finansiering för
              flyktingfaciliteter för syrier. Samtidigt har statsministern talat
              om ett stöd till Grekland i den svåra situation som de befinner
              sig i. Det nämns också i detta uttalande att man ska ge bidrag
              från EU:s medlemsstater.
            </seg>
          </u>
          <u>
            <seg>
              Eftersom processen nu är igång är min fråga: Hur mycket ekonomiskt
              stöd talar vi sammanlagt om för Sveriges del? Hur långt går statsministern
              och regeringen i denna fråga?
            </seg>
          </u>
          <note type="speaker">
            Anf. 39 Statsminister STEFAN LÖFVEN (S):
          </note>
          <u>
            <seg>
              Fru talman! Det finns nu ett beslut om 3 miljarder euro på två
              år, varav Sverige ska stå för sammanlagt 600 miljoner kronor 2016
              och 2017. Något mer finns inte utlovat. Det fanns ett förslag
              från Turkiet om att det skulle adderas 3 miljarder euro. Det var
              en av de frågor som togs upp också på vårt interna möte, och då
              drev jag själv att vi inte bara kan säga att vi står för 3 miljarder
              till utan att vi vet vad detta ska vara till, utan det får vi
              identifiera.
            </seg>
          </u>
          <note>
            Därför blev skrivningen som den blev i det avseendet att det
            utlovas inget mer. Vad som står är ”… and decide on additional
            funding for the Refugee Facility for Syrians”.
          </note>
          <u>
            <seg>
              Det återstår helt enkelt att se vad det ska vara, men är det
              så att vi får ett bra resultat och bra projekt av detta vad gäller
              skolgång, arbete, sjukvård, mat och så vidare tycker jag nog inte
              att vi behöver skämmas för att vara beredda att göra lite till
              i den delen. Dock finns det ingenting utlovat, och därför finns
              det heller ingenting utlovat från Sveriges regering om hur långt
              vi är beredda att gå, utan det får vi titta på.
            </seg>
          </u>
          <u>
            <seg>
              Nu är det 2016 och 2017 som gäller. Det finns 3 miljarder euro
              för detta, och efter det får vi se vad som kan komma att krävas
              2018.
            </seg>
          </u>
          <note type="speaker">
            Anf. 40 MARIA PLASS (M):
          </note>
          <u>
            <seg>
              Fru talman! Det är oklara skrivningar, och det är mycket som
              återstår att se. Jag förstår att det är svårt att säga några exakta
              summor, men i vilket fall som helst skulle jag vilja se någon
              form av budget från Sveriges håll, om vi räknar ihop de ekonomiska
              bidragen till Turkiet och Grekland med kostnaderna för Frontex,
              insatser från Kustbevakningen och eventuella insatser också från
              MSB. Stöd kostar ju pengar, oavsett i vilken form det kommer.
              Jag skulle därför gärna vilja ha någon form av inriktning på detta
              och vad gäller Sveriges del av det hela.
            </seg>
          </u>
          <u>
            <seg>
              Samtidigt vill jag framhålla vikten av att hjälpa till i den
              situation som är.
            </seg>
          </u>
          <note type="speaker">
            Anf. 41 Statsminister STEFAN LÖFVEN (S):
          </note>
          <u>
            <seg>
              Fru talman! Då är vi överens om det. Vi ska hjälpa till, och
              vi ska hjälpa Grekland. De behöver hjälp. Vi behöver se till att
              skydda den yttre gränsen tillsammans. Där kan vi bidra.
            </seg>
          </u>
          <u>
            <seg>
              Om Maria Plass förväntar sig att jag här och nu ska kunna svara
              på vad det här adderar till måste jag dessvärre göra Maria Plass
              besviken. Vad detta kostar är inga summor jag har i huvudet.
            </seg>
          </u>
          <u>
            <seg>
              Jag tycker att det är rätt att vi gör det vi gör i insatsen för
              flyktingar i Turkiet, att vi bidrar till Frontex och att vi bidrar
              humanitärt också i Grek ­ land, nu inte minst med de prefabricerade
              husen och tälten. Såvitt jag är informerad är det inom ramen för
              den budget som redan finns. Men jag kan inte summorna utan och
              innan, det kan jag inte.
            </seg>
          </u>
          <note>
            Överläggningen var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 24 februari justerades.
          </note>
          <note>
            § 3 Ansökan om ledighet
          </note>
          <note>
            Tredje vice talmannen meddelade att Roland Utbult (KD) ansökt
            om ledighet under tiden den 8 mars–15 juni.
          </note>
          <note>
            Kammaren biföll denna ansökan.
          </note>
          <note>
            § 4 Anmälan om ersättare
          </note>
          <note>
            Tredje vice talmannen anmälde att Eva Wallin (KD) skulle tjänstgöra
            som ersättare för Roland Utbult (KD) under tiden för hans ledighet
            den 8 mars–15 juni.
          </note>
          <note>
            § 5 Anmälan om kompletteringsval
          </note>
          <note>
            Tredje vice talmannen meddelade att Kristdemokraternas riksdagsgrupp
            anmält Eva Wallin som suppleant i kulturutskottet under Roland
            Utbults ledighet.
          </note>
          <note>
            Tredje vice talmannen förklarade vald under tiden den 8 mars–15
            juni till
          </note>
          <note>
            suppleant i kulturutskottet
          </note>
          <note>
            Eva Wallin (KD)
          </note>
          <note>
            § 6 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2015/16:32
            för torsdagen den 3 mars i ärende om subsidiaritetsprövning av
            EU-förslag hade kommit in från finansutskottet.
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16:415
          </note>
          <note>
            Till riksdagen
          </note>
          <note>
            Interpellation 2015/16:415 Framtidens cancervård och Försäkringskassan
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras tisdagen den 15 mars 2016.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Stockholm den 7 mars 2016
          </note>
          <u>
            <seg>
              Socialdepartementet
            </seg>
          </u>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Kjell Rempler
          </note>
          <u>
            <seg>
              Rättschef
            </seg>
          </u>
          <note>
            Interpellation 2015/16:426
          </note>
          <note>
            Till riksdagen
          </note>
          <note>
            Interpellation 2015/16:426 Regeringens och riksdagens roll som
            lagstiftare
          </note>
          <note>
            av Rolf Åbjörnsson (KD)
          </note>
          <note>
            Interpellationen kommer att besvaras fredagen den 18 mars 2016.
          </note>
          <u>
            <seg>
              Skälet till dröjsmålet är sedan tidigare inbokade arrangemang.
            </seg>
          </u>
          <note>
            Stockholm den 1 mars 2016
          </note>
          <u>
            <seg>
              Justitiedepartementet
            </seg>
          </u>
          <note>
            Morgan Johansson
          </note>
          <note>
            Interpellation 2015/16:443
          </note>
          <note>
            Till riksdagen
          </note>
          <note>
            Interpellation 2015/16:443 Åtgärder för att säkerställa en hållbar
            rovdjursförvaltning
          </note>
          <note>
            av Daniel Bäckström (C)
          </note>
          <note>
            Interpellationen kommer att besvaras tisdagen den 5 april 2016.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Stockholm den 3 mars 2016
          </note>
          <note>
            Näringsdepartementet
          </note>
          <note>
            Sven-Erik Bucht (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2015/16:462
          </note>
          <note>
            Till riksdagen
          </note>
          <note>
            Interpellation 2015/16:462 Hbtq-personer och våld i nära relationer
          </note>
          <note>
            av Robert Hannah (L)
          </note>
          <note>
            Interpellationen kommer att besvaras den 22 mars 2016.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Stockholm den 7 mars 2016
          </note>
          <u>
            <seg>
              Socialdepartementet
            </seg>
          </u>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Lars Hedengran
          </note>
          <u>
            <seg>
              Rättschef
            </seg>
          </u>
          <note>
            § 8 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM51 Förslag till beslut om användning av frekvensbandet
            470–790 MHz i Unionen KOM(2016) 43 till trafikutskottet
          </note>
          <note>
            § 9 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utbildningsutskottets betänkanden
          </note>
          <note>
            2015/16:UbU12 Grundskolan
          </note>
          <note>
            2015/16:UbU13 Gymnasieskolan
          </note>
          <note>
            Civilutskottets betänkande
          </note>
          <note>
            2015/16:CU20 En fråga om konsumentskyddet vid semesterboende
          </note>
          <note>
            Skatteutskottets betänkanden
          </note>
          <note>
            2015/16:SkU18 Punktskatter
          </note>
          <note>
            2015/16:SkU20 Skatteförfarande och folkbokföring
          </note>
          <note>
            Miljö- och jordbruksutskottets betänkanden
          </note>
          <note>
            2015/16:MJU6 Naturvård och områdesskydd
          </note>
          <note>
            2015/16:MJU11 Biologisk mångfald
          </note>
          <note>
            § 10 Svar på interpellation 2015/16:436 om frisläppande av Nadija
            Savtjenko
          </note>
          <note type="speaker">
            Anf. 42 Utrikesminister MARGOT WALLSTRÖM (S):
          </note>
          <u>
            <seg>
              Fru talman! Ärade ledamöter! Kerstin Lundgren har frågat mig
              om jag och regeringen avser att öka ansträngningarna och påtryckningarna
              via olika organ för att såväl Nadija Savtjenko som andra olagligt
              tillfångatagna ukrainska medborgare omedelbart ska föras till
              Ukraina.
            </seg>
          </u>
          <u>
            <seg>
              Kerstin Lundgren har också frågat mig om jag och regeringen avser
              att uppmana de ryska myndigheterna att sluta göra Nadija Savtjenko
              och andra olagligt inspärrade ukrainska medborgare till gisslan,
              riskera deras liv och våldföra sig på deras fundamentala rättigheter.
            </seg>
          </u>
          <u>
            <seg>
              Jag uppskattar att Kerstin Lundgren ställer den här frågan och
              på så sätt uppmärksammar Nadija Savtjenko och de andra ukrainska
              medborga ­ re som frihetsberövats i samband med Rysslands aggression
              mot Ukraina. Sverige har i bilaterala samtal med ryska företrädare
              och genom EU framfört att Ryssland omedelbart bör släppa Savtjenko
              och andra ukrainska medborgare som olagligen hålls frihetsberövade,
              såsom Oleg Sentsov och Alexander Kolchenko. Sveriges ambassad
              i Moskva bevakar genom sina medarbetare Savtjenkos rättegång och
              visar därmed också på Sveriges stöd.
            </seg>
          </u>
          <u>
            <seg>
              Regeringen arbetar för att EU samlat ska fortsätta att driva
              frågan. Sveriges och EU:s stöd till frigivandet av Nadija Savtjenko
              är något som jag betonade vid ett möte med hennes syster Vira
              i november i Ukraina. Det var andra gången som jag träffade hennes
              syster.
            </seg>
          </u>
          <u>
            <seg>
              Låt mig försäkra Kerstin Lundgren om att Sverige även fortsatt
              kommer att vara pådrivande för att Nadija Savtjenko och andra
              ukrainska medborgare som olagligen och i strid med Minsköverenskommelserna
              hålls frihetsberövade i Ryssland ska friges. Som jag tidigare
              framfört i denna kammare står Sverige bakom ansträngningarna att
              säkra Ukrainas territoriella integritet och suveränitet och att
              upprätthålla trycket på Ryssland att respektera folkrättens förpliktelser
              och gjorda åtaganden, inklusive respekt för mänskliga rättigheter.
            </seg>
          </u>
          <u>
            <seg>
              Frigivandet av Savtjenko och andra illegalt gripna personer utgör
              en del av dessa förpliktelser och åtaganden. Vi välkomnar liknande
              uppmaningar från internationella MR-organisationer, Europaparlamentet,
              Europarådets parlamentariska församling och OSSE:s parlamentariska
              församling.
            </seg>
          </u>
          <note type="speaker">
            Anf. 43 KERSTIN LUNDGREN (C):
          </note>
          <note>
            Fru talman! Tack, utrikesministern! I dag på internationella
            kvinnodagen tycker jag att det finns extra skäl att uppmärksamma
            en av de kvinnor som kidnappats från sitt hemland och olagligen
            förts till Ryssland. Det är just Nadija Savtjenko, ukrainsk pilot,
            ledamot av radan och ledamot av Europarådet. Hon blir, förhoppningsvis,
            35 år den 11 maj. Hon togs olagligt till fånga i juni 2014 och
            fördes till Ryssland i juli 2014 efter att ryskseparatister kidnappat
            henne i Donetskområdet.
          </note>
          <u>
            <seg>
              Den ryska närvaron är, fru talman, tydligt bevisad också med
              detta, för när ukrainska medborgare förs från sitt hemland till
              just Moskva för att sättas i fångenskap och där anklagas för det
              ena eller det andra brottet är det naturligtvis speciellt. Tänk
              tanken, fru talman, att en rysk dumaledamot skulle ha kidnappats
              och förts till Ukraina för att ställas inför rätta! Vad skulle
              hända, och hur skulle reaktionen bli?
            </seg>
          </u>
          <u>
            <seg>
              Därför är det viktigt att vi från Sverige, från Europa och från
              världen som helhet agerar och reagerar när en ukrainsk medborgare
              blir frihetsberövad och förd till Ryssland.
            </seg>
          </u>
          <u>
            <seg>
              Nu är det, som utrikesministern också konstaterar, inte bara
              Nadija Savtjenko, även om jag lyfter upp henne specifikt inte
              minst i dag, utan också Oleg Sentsov, Alexander Kolchenko och
              ytterligare personer som har gått samma väg och som också måste
              uppmärksammas. Övergreppen mot dessa personer i fråga om mänskliga
              rättigheter är otvetydiga. Det är viktigt att vi höjer trycket
              för deras omedelbara frisläppande.
            </seg>
          </u>
          <u>
            <seg>
              Nu har Nadija suttit frihetsberövad sedan 2014. Hon har deltagit
              i en fem månader lång så kallad rättegång mot sin önskan om var
              den skulle äga rum. Hon fördes till Rostovregionen för att där
              ställas inför rätta. Hon har genomfört tre omfattande hungerstrejker
              och inledde i fredags sin fjärde – hon vägrar inte bara mat utan
              också dryck – på grund av att hon inte tilläts avsluta rättegångsperioden
              med ett eget inlägg. I morgon har det sagts att hennes dom ska
              komma.
            </seg>
          </u>
          <u>
            <seg>
              Nadija har mycket tydligt uttalat att hon ska tillbaka till sitt
              hemland Ukraina oavsett om hon lever eller dör. Jag noterar att
              ukrainska läkare har tillåtits träffa henne – det är naturligtvis
              viktigt – men nu måste också kraften och trycket hållas uppe på
              att hon och de övriga ska frisläppas.
            </seg>
          </u>
          <u>
            <seg>
              Jag hoppas att utrikesrådet kommer att agera och att EU:s utrikesministrar
              mer samfällt kommer att jobba för att göra denna fråga tydlig
              och synlig så att Nadija inte sitter fängslad i det tysta, så
              att vi inte blundar av rädsla för den ryska reaktionen.
            </seg>
          </u>
          <note type="speaker">
            Anf. 44 CHRISTIAN HOLM BARENFELD (M):
          </note>
          <u>
            <seg>
              Fru talman! Tack, Kerstin Lundgre n, för en viktig interpellation!
              Den besvaras av utrikesministern på ett mycket passande datum
              med tanke på att det är fråga om en ung kvinnlig parlamentariker
              från Ukraina och även – om jag har förstått rätt – Ukrainas första
              kvinnliga stridspilot. Hon sitter fängslad efter Rysslands illegala
              annektering av Krim och aktiviteterna och aggressionerna mot Ukraina.
            </seg>
          </u>
          <u>
            <seg>
              Det här är frågor som är viktiga på alla områden. De rör Ukraina.
              I förra veckan och även tidigare har vi diskuterat frågor om Vitryssland,
              Ryssland och EU:s hållning. Utrikesministern är hyggligt tydlig
              i sitt svar, vilket är positivt och bra.
            </seg>
          </u>
          <u>
            <seg>
              Men jag oroar mig över den hållning som EU emellanåt intar. Därför
              är det viktigt att Sverige är pådrivande eftersom det finns många
              krafter i Europa som gärna lite för mycket ”gullar” med den ryska
              regimen och Putin. Det är säkert av vissa strategiska och geopolitiska
              skäl, men i det här läget rör det individer. Det är Nadija Savtjenko
              och en lång rad andra, bland annat Oleg Sentsov och Alexander
              Kolchenko. Det är personer som illegalt i flera år har hållits
              i fångenskap. Nadija Savtjenko har fortfarande inte fått sin dom,
              men hon riskerar ett upp till 30-årigt fängelsestraff. Några av
              hennes medfångar har redan dömts till fängelsestraff i flera decennier.
            </seg>
          </u>
          <u>
            <seg>
              Sverige har under många år haft en tradition av att stå upp mot
              Ryssland. Jag hoppas att utrikesministern både bilateralt med
              Ryssland och givetvis genom EU, där vi driver en stor del av vår
              utrikespolitik, trycker på för att i det här läget sätta hård
              press på såväl Putin som övriga ryska regimen i frågan och att
              den tydliga Rysslandspolitik som fördes under alliansregeringen
              ligger fast med den nuvarande regeringen.
            </seg>
          </u>
          <note type="speaker">
            Anf. 45 Utrikesminister MARGOT WALLSTRÖM (S):
          </note>
          <u>
            <seg>
              Fru talman och ärade ledamöter! Det är en passande dag att hylla
              en person som Nadija Savtjenko. Hon är en modig och klok person
              som verkligen fortfarande tjänar som ett föredöme och tyvärr också
              är ett offer för den ryska aggressionen.
            </seg>
          </u>
          <u>
            <seg>
              Vi har både i EU-sammanhang och när Sverige har agerat som en
              na ­ tion drivit frågan konsekvent och genomgående. Alla utrikesministrar
              har hållit upp foton på Nadija framför tv-kameror. Vi har även
              lagt ut på socia ­ la medier att vi vill att Nadija Savtjenko
              ska friges till Ukraina.
            </seg>
          </u>
          <u>
            <seg>
              Jag har vid ett par tillfällen träffat Nadijas syster och i olika
              sammanhang gjort vår hållning alldeles tydlig och klar. I dag
              förekommer också uttalanden från EU:s sida. Det bästa vi kan göra
              i dag är att visa att vi står eniga också här i Sveriges riksdag
              och att vi gemensamt driver linjen.
            </seg>
          </u>
          <u>
            <seg>
              Jag hade tänkt att jag skulle säga något om det allvarliga läget
              i Ukraina. Det spelar in i den större bilden. Vi får fortfarande
              dagligen höra rapporter om strider i östra Ukraina. Bedömningen
              är att de ryskledda separatisterna fortsätter att stå för huvuddelen
              av attackerna, och Ryssland fortsätter att stödja separatisterna
              med reguljära förband, material, utbildning och ledning. Mer än
              9 000 människor har dödats och 20 000 har skadats i östra Ukraina
              sedan april 2014.
            </seg>
          </u>
          <u>
            <seg>
              FN rapporterar också att befolkningen i de separatistkontrollerade
              om ­ rådena utsätts för dödande, tortyr och sexuellt våld. OSSE:s
              observatörer kan fortfarande inte röra sig fritt i separatistkontrollerade
              områden. Säker ­ hetsläget begränsar också internationella organisationers
              möjligheter att verka i områdena. Situationen på Krim, inte minst
              vad gäller mänskliga rättigheter – jag har träffat tatarernas
              ledare – är en källa till fortsatt oro. Mötes- och föreningsfrihet,
              yttrandefrihet och andra grundläggande rättig ­ heter har inskränkts.
              Sverige verkar särskilt för att just uppmärksamma krimtatarernas
              utsatta situation. Vi stöder också civilsamhällets organisa ­
              tioner som arbetar med Krim.
            </seg>
          </u>
          <u>
            <seg>
              Fru talman! Vi fortsätter att framföra i bilaterala samtal med
              ryska företrädare och genom EU att Ryssland omedelbart ska släppa
              Savtjenko och andra ukrainska medborgare som hålls frihetsberövade.
              Läget för Nadija Savtjenkos del är just nu mycket allvarligt eftersom
              hon också har slutat att dricka, inte bara upphört med att äta.
            </seg>
          </u>
          <u>
            <seg>
              Vår ambassad i Moskva bevakar rättegången, och vi arbetar för
              att EU samlat ska fortsätta att driva frågan. Utrikestjänsten
              har gjort uttalanden till stöd för Nadija Savtjenko. Vårt förhållande
              till Ryssland måste vara tydligt, principfast och konsekvent.
              Jag tror att alla bedömare skulle säga att Sverige definitivt
              bedriver en konsekvent linje. Jag tycker att det är bra att Kerstin
              Lundgren via sin interpellation lyfter upp den viktiga frågan.
              Vi kommer att fortsätta att uppmärksamma den, och det är bra att
              vi är så eniga.
            </seg>
          </u>
          <note>
            Tack också till Christian Holm Barenfeld för hans inlägg.
          </note>
          <note type="speaker">
            Anf. 46 KERSTIN LUNDGREN (C):
          </note>
          <u>
            <seg>
              Fru talman! Tack än en gång, utrikesministern! Vi är eniga om
              vikten av att vara tydliga mot Ryssland. Det är viktigt att vi
              står upp för mänskliga rättigheter när de kränks. De kränks uppenbart
              när det gäller Nadija Savtjenko och övriga ukrainska medborgare
              som kidnappats och förts till rysk fångenskap. I något fall har
              de ställts inför rätta i något som knappast kan betraktas som
              en rättvis rättegång. Där bryter man mot åtaganden i Europakonventionen.
            </seg>
          </u>
          <u>
            <seg>
              Det som oroar är naturligtvis att Syrienkonflikten och allt vad
              som hänger samman med Syrienkonflikten också kommer att spilla
              över i diskussionerna om hur Ukraina har hanterats och hur personer
              som Nadija har hanterats.
            </seg>
          </u>
          <u>
            <seg>
              Jag hoppas att debatten i dag bidrar till att lyfta vikten av
              att Nadija Savtjenko och andra blir frisläppta och återförda i
              livet till hemlandet Ukraina, även om Nadija Savtjenko har andra
              bilder framför sig.
            </seg>
          </u>
          <u>
            <seg>
              Är det möjligt att ändå lyfta dessa frågor när utrikesrådet träffas?
              Finns det mer att göra än bara uttalanden? De är bra och viktiga,
              men det kanske kan göras mer. Kanske kan det kallas upp ambassadörer
              för att efter att en dom har fallit – om det nu blir så i morgon
              – tydligt markera att vi ser och att vi inte glömmer vad som händer
              även om vi fortfarande har en diskus ­ sion om många andra frågor.
            </seg>
          </u>
          <u>
            <seg>
              När det gäller Ukraina är den territoriella integriteten naturligtvis
              helt avgörande. Jag hoppas också att man i det sammanhanget inte
              glömmer bort att rikta kraven mot Ryssland. Minsköverenskommelsen,
              i all sin bräcklighet, riktar nämligen alldeles för mycket fokus
              mot Ukraina och låter Ryssland smita undan. Det är inte möjligt.
              Utan att Ukraina återfår den territoriella integriteten kommer
              konflikten inte att kunna lösas, och val som är rättvisa och fria
              kommer inte att kunna hållas.
            </seg>
          </u>
          <u>
            <seg>
              Därför är det naturligtvis i det sammanhanget centralt att EU
              inte bara riktar blicken mot Minsköverenskommelsen utan också
              ser på historien bakom och, precis som när det gäller fredsfrågor
              i Syrien, ser på vem som har makten här. Det är väldigt tydligt
              Ryssland, fru talman.
            </seg>
          </u>
          <note type="speaker">
            Anf. 47 CHRISTIAN HOLM BARENFELD (M):
          </note>
          <u>
            <seg>
              Fru talman! I många lägen i den här kammaren kan vi självklart
              tycka att det är såväl intressant och roligt som politiskt viktigt
              att visa på skillnaderna mellan våra partier och våra inställningar.
              Men i det här läget tycker jag att det är väldigt glädjande att
              Sveriges riksdag visar upp ett brett stöd för en frigivning av
              Savtjenko och mot de ryska aggressionerna gentemot och den ryska
              annekteringen av Krim.
            </seg>
          </u>
          <u>
            <seg>
              Vi har en kollega i Ukraina som sitter fängslad, som sagt, och
              tyvärr många andra. Vi vet också att parlamentariker från andra
              länder gärna åker och gullar med både Putin och hans lakejer på
              plats i Krim och inte riktigt har rågången klar när det gäller
              den territoriella integriteten och att Ukrai ­ na i grunden fortsatt
              har rätten till Krim – även om Ryssland har en annan åsikt.
            </seg>
          </u>
          <u>
            <seg>
              Det är alltså bra att vi är eniga här. Kerstin har haft det uppe
              i Europarådet, och jag själv har haft det uppe i OSSE:s parlamentariska
              församlings årliga möte i Helsingfors. Vi hade en resolution om
              detta och antog ett antal uttalanden till förmån för detta. Det
              är som sagt glädjande att regeringen driver på, och jag hoppas
              att man gör det med kraft.
            </seg>
          </u>
          <u>
            <seg>
              Domen för Savtjenko beräknas komma inom kort; om det blir i morgon
              vet man dock aldrig med det ryska rättsväsendet. Vad kommer då
              utrikesministern och regeringen att göra? Vad kommer EU att göra?
              Det beror på hur det blir, men jag antar med tanke på rysk rättegång
              och vad vi har sett hittills att det inte kommer att vara en friande
              dom. Vad kommer man att göra om det blir ett hårt straff för Savtjenko?
            </seg>
          </u>
          <note type="speaker">
            Anf. 48 Utrikesminister MARGOT WALLSTRÖM (S):
          </note>
          <u>
            <seg>
              Fru talman! Jag är helt öppen för att använda alla våra diplomatiska
              verktyg när det gäller att protestera och reagera mot en dom som
              kommer. Vi bevakar rättegången, och vi kommer förstås också att
              via EU reagera på domen när och om den nu kommer och hur den än
              är utformad. Det måste vi alltså hålla öppet, och vi måste vara
              väldigt tydliga i våra uttalanden när vi vet hur det går.
            </seg>
          </u>
          <u>
            <seg>
              Jag vill säga någonting om vad vi gör. Vi har ju som policy att
              vi ska ge stöd till Ukraina, och vi har sagt hela tiden att vi
              måste hjälpa Ukraina att lyckas. Vi ger ett omfattande bilateralt
              stöd; vi gav 240 miljoner kronor 2015. Vi har ett lån på 1 miljard
              svenska kronor, och vi är den fjärde största bilaterala givaren
              till Ukraina efter USA, Tyskland och Kanada.
            </seg>
          </u>
          <u>
            <seg>
              Det bilaterala stödet är ungefär 220 miljoner kronor per år.
              Vi stöttar förstås den makroekonomiska utvecklingen, stärker rättsstaten
              och hjälper statsförvaltningen och det civila samhället. Vi försöker
              göra insatser för att förbättra miljö och klimat och även jobba
              på antikorruption och jämställdhet. Energieffektivisering är ytterligare
              ett program vi har investerat väldigt mycket i.
            </seg>
          </u>
          <u>
            <seg>
              Dessutom ger vi ett omfattande humanitärt stöd. Vi har gett 100
              miljoner kronor i humanitärt stöd för att underlätta situationen
              i östra Ukraina, vilket förmedlas till Ocha, World Food Programme
              och Unicef. Utöver det verkar vi, precis som ni två som har varit
              uppe i debatten redan vet, via OSSE. Jag tror att det också är
              någonting vi ständigt måste se över – vad kan vi bidra med ytterligare
              när det gäller observatörer, övervakningsmöjligheter och att förbättra
              observatörsmissionen i Ukraina?
            </seg>
          </u>
          <u>
            <seg>
              Vi har hittills gett 33 miljoner kronor till missionens budget.
              Vi har också bistått med bepansrat fordon, och vi tänker fortsättningsvis
              även ge politiskt och finansiellt stöd till missionen. Vi välkomnar
              den mandatförlängning för observatörsmissionen som nyligen har
              beslutats. Vi har också bidragit med valobservatörer till Odihrs
              valobservatörsmissioner. Vi ger dessutom stöd via EU, och där
              har vi sex personer till den civila rådgivningsinsatsen i Ukraina.
              Vi är delaktiga i ett stort biståndspaket.
            </seg>
          </u>
          <u>
            <seg>
              Det är bara några exempel på det stöd vi ger till Ukraina. Detta
              är otroligt viktigt också som balans till det som har nämnts av
              både Christian och Kerstin Lundgren här i debatten, nämligen att
              det finns ett väldigt fokus på att begära att Ukraina vidtar åtgärder
              medan det inte alltid finns samma krav på den ryska sidan. Vi
              kommer fortsatt att hävda att sanktionsregimen ska vara kvar tills
              man lever upp till Minsköverenskommelsen, och vi kommer fortsatt
              att hålla pressen uppe.
            </seg>
          </u>
          <u>
            <seg>
              Jag lovar att vi också ska reagera på domen när den eventuellt
              kommer och förstås, som sagt, använda våra diplomatiska verktyg.
              Det känns tryggt och bra att vi gör det i stor politisk enighet
              också från den svenska riksdagen.
            </seg>
          </u>
          <note type="speaker">
            Anf. 49 KERSTIN LUNDGREN (C):
          </note>
          <u>
            <seg>
              Fru talman! Tack, utrikesministern! Jag hoppas att planen för
              att kunna använda alla diplomatiska redskap är avdammad. Om det
              händer är det viktigt att man agerar, men även om en dom skulle
              dröja är det viktigt att man reagerar och agerar, för det handlar
              kanske egentligen om Nadijas möjligheter att överleva.
            </seg>
          </u>
          <u>
            <seg>
              Hennes krav på att få en sjyst och rättvis rättegång samt att
              få återföras till Ukraina, hennes hemland, är naturligtvis helt
              legitima och måste få fullt stöd. Det ryska agerandet i den delen
              kräver mycket tydlig kritik för att visa att sådant inte accepteras.
              Det är inte så vi ska agera. Ryssland är medlem i Europarådet,
              och Ryssland har skrivit under på villkor för hur vi ska förhålla
              oss till varandra. Men man väljer att, inte bara på ett område
              utan på många områden, helt lämna de överenskommelser man har
              gjort.
            </seg>
          </u>
          <u>
            <seg>
              Sedan är det naturligtvis bra om man väljer att agera tillsammans.
              Det är bra om Sverige skulle kunna bygga en allians med andra
              utrikesministrar och gemensamt agera för att de frihetsberövade
              ska släppas fria och återföras till Ukraina. Det vore i så fall
              välkommet.
            </seg>
          </u>
          <u>
            <seg>
              Jag hoppas att utrikesministern lyckas med att få flera att ställa
              upp med krav på Ryssland att återge makten över territoriet till
              Ukraina. Så länge man inte har gjort det blir nämligen alla stödinsatser
              vi försöker göra inte fullt effektiva. Det handlar om att Ryssland
              fortfarande vill destabilisera, och det måste vi bekämpa.
            </seg>
          </u>
          <note type="speaker">
            Anf. 50 Utrikesminister MARGOT WALLSTRÖM (S):
          </note>
          <u>
            <seg>
              Fru talman! Jag tackar än en gång Christian Holm och Kerstin
              Lundgren så mycket för debatten.
            </seg>
          </u>
          <u>
            <seg>
              Jag anser att vårt och EU:s förhållande till Ryssland måste vara
              principfast, tydligt och konsekvent. EU måste fortsatt vara en
              stark röst för demokrati och mänskliga rättigheter, och därför
              ska vi kräva att de uppfyller villkoren i Minsköverenskommelsen.
              Vi kommer fortsatt att uppmärksamma Savtjenkos situation, och
              vi kommer att reagera. Våra verktyg är alltid avdammade, så de
              är redo att användas. Det är också en styrka om vi kan reagera
              samfällt i EU-sammanhang.
            </seg>
          </u>
          <u>
            <seg>
              Jag hoppas att vi kan få liknande uppmaningar också från internationel
              ­ la organisationer, från Europaparlamentet, Europarådet och OSSE,
              så att vi kan se till att detta uppmärksammas fullt ut, överallt
              och internationellt.
            </seg>
          </u>
          <u>
            <seg>
              Tack för att ni tog initiativ till den här debatten!
            </seg>
          </u>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:432 om elprisområden
          </note>
          <note type="speaker">
            Anf. 51 Statsrådet IBRAHIM BAYLAN (S):
          </note>
          <u>
            <seg>
              Fru talman! Boriana Åberg har frågat mig om jag anser att det
              är rimligt att skåningar betalar mer för elen än vad norrlänningar
              gör så länge Sydvästlänken inte är färdigbyggd. Boriana Åberg
              har också frågat om jag anser att det inte går att förutse var
              elbrist kommer att uppstå, med tanke på var i landet elen produceras
              och hur infrastrukturen ser ut, utan en indelning i elprisområden.
            </seg>
          </u>
          <u>
            <seg>
              Bakgrunden till en del av Boriana Åbergs interpellation är kärnkraftsbolagens
              beslut om att stänga fyra reaktorer och diskussionen om lönsamheten
              för resterande reaktorer. I denna del vill jag säga att jag är
              väl medveten om de farhågor som lyfts angående kärnkraftens lönsamhet
              och att jag noggrant följer frågan. Detta ämne är också viktigt
              i de samtal som förs inom ramen för Energikommissionens arbete.
            </seg>
          </u>
          <u>
            <seg>
              Sverige är som bekant sedan 2011, under alliansregeringens tid,
              indelat i elområden för att möta EU-kommissionens ambition att
              slå vakt om den inre marknaden och fri rörlighet för el. Vad gäller
              frågan om indelningen av Sverige i elområden och konsekvenserna
              av detta är min utgångspunkt att jag principiellt tycker att vi
              ska eftersträva ett gemensamt pris i Sverige och att den långsiktigt
              bästa åtgärden för att eliminera eventuella prisskillnader mellan
              elområden är att förstärka överföringskapaciteten. Det är också
              det som sker just nu. Det vore – som jag också tidigare framfört
              – att göra saker i fel ordning att först göra ett ingrepp på marknaden
              och sedan invänta idrifttagandet av Sydvästlänken. Jag kan dock
              konstatera att vi sedan flera år har generellt låga elpriser i
              Sverige och att prisskillnader ­ na mellan elområdena på Nordpool
              Spot regelmässigt varit små.
            </seg>
          </u>
          <u>
            <seg>
              Vidare vill jag passa på att utveckla mitt svar på en fråga från
              Boriana Åberg tidigare i år avseende elområden. Gränserna för
              Sveriges fyra elområden följer av var i transmissionsnätet det
              finns begränsningar i överföringsförmågan. Begränsningarna fanns
              även före indelningen i elområden. Indelningen i elområden innebär
              att det blir tydligt var i Sverige det finns ett överskott respektive
              underskott på el eftersom priserna kan variera. Därmed blir det
              tydligt var investeringar i nät och ny produktionskapacitet kan
              behövas.
            </seg>
          </u>
          <u>
            <seg>
              Jag vill avslutningsvis säga att regeringens viktigaste uppgift
              inom ramen för Energikommissionen är att skapa en bred politisk
              uppgörelse som långsiktigt säkrar Sveriges elförsörjning på ett
              sätt som gynnar såväl den svenska industrin och svenska hushåll
              som miljön och klimatet. Regeringen avser att diskutera med övriga
              partier i Energikommissionen hur detta kan genomföras.
            </seg>
          </u>
          <note type="speaker">
            Anf. 52 BORIANA ÅBERG (M):
          </note>
          <u>
            <seg>
              Fru talman! Jag tackar energiministern för svaret.
            </seg>
          </u>
          <u>
            <seg>
              När min initiala fråga ställdes hade vi haft dagar då elpriset
              i Skåne var dubbelt så högt som i Norrland, vilket borde uppröra
              energiministern i en regering som säger sig stå för rättvisa.
              Ministern skriver i stället att vi generellt har låga elpriser.
            </seg>
          </u>
          <u>
            <seg>
              Vi kan konstatera att sedan ministern tillträdde sin post har
              han i alla fall haft tur med vädret. Kan två milda vintrar ha
              fått ministern att glömma hur det var för något år sedan – extrem
              kyla, halvtomma vattenmagasin och driftproblem med kärnkraftsreaktorerna?
              Då fick sv enskarna elräkningar på 10 000– 15 000 kronor i månaden.
              Människor grät i tv och bad sina elleverantörer om avbetalningsplaner.
              Där vill vi inte hamna igen.
            </seg>
          </u>
          <u>
            <seg>
              Enligt Svenska kraftnät räcker Sveriges egen produktion knappt
              en kall dag. Då måste det importeras stora mängder el, men det
              är inte säkert att Sveriges grannländer då har någon el att exportera.
              Under köldknäppen i början av januari hade varken Polen eller
              Tyskland något överskott.
            </seg>
          </u>
          <u>
            <seg>
              Svenska kraftnät lämnar mycket klara besked om vad som kommer
              att hända om läget blir riktigt ansträngt: I första hand startas
              de oljeeldade kraftverken i Karlshamn. Vi eldar olja och ökar
              utsläppen. Hur rimmar det med regeringens intention att värna
              om miljön? Om det inte räcker kan Svenska kraftnät betala två
              stora pappersindustrier, Holmens bruk och Stora Enso, för att
              de ska sluta konsumera el. Det är helt orimligt att betala skattepengar
              för att fabriker ska stå still!
            </seg>
          </u>
          <u>
            <seg>
              Den sista nödåtgärden är att tvingas stänga delar av nätet, så
              att medborgarna inte får någon el. Då får vi elransonering. Jag
              som kommer från Bulgarien, ett land som förr brukade styras av
              kommunistregimer, har upplevt elransonering under många vintrar.
              Man har två timmar med el och sedan två timmar utan. Det är inget
              man önskar, och det skulle vara en fruktansvärd tillbakagång i
              utvecklingen i Sverige, ett land som länge har haft en trygg,
              ren och säker elförsörjning.
            </seg>
          </u>
          <u>
            <seg>
              Men Svenska kraftnät bedömer att hotet är realistiskt med tanke
              på den produktionsbrist som kommer att uppstå om kärnkraften avvecklas
              i förtid och på grund av illa genomtänkta politiska beslut. Läget
              i Skåne kommer att vara mest kritiskt, och jag vill gärna höra
              vad ministern kommer att göra för att alla medborgare, såväl i
              Skåne som i Norrland, ska ha en trygg el försörjning till rimliga
              priser. Kommer ministern till exempel att se till att effektskatten
              sänks, helst redan nu i vårpropositionen?
            </seg>
          </u>
          <note type="speaker">
            Anf. 53 Statsrådet IBRAHIM BAYLAN (S):
          </note>
          <u>
            <seg>
              Fru talman! Tack, Boriana Åberg, för att du tar upp väldigt viktiga
              frågor!
            </seg>
          </u>
          <u>
            <seg>
              Det är min utgångspunkt att svenska hushåll och svenska industrier
              i alla lägen ska kunna räkna med att ha tillgång till elektricitet,
              gärna också till konkurrenskraftiga priser. Det är något vi med
              rätta räknar med. Vi har alla förutsättningar i världen att också
              kunna åstadkomma detta.
            </seg>
          </u>
          <u>
            <seg>
              Energipolitiken i dag styrs utifrån de riktlinjer som lades fast
              i riksdagen 2010, riktlinjer som Boriana Åberg röstade för, för
              det var en del av den borgerliga uppgörelsen då. Redan när vi
              tillträdde som regering kunde vi konstatera att det inte räcker.
              Hela utgångspunkten för den politiken var ju att när de nuvarande
              reaktorerna skulle börja fasas ut – redan på den borgerliga tiden
              gjorde man bedömningen att det skulle börja ske runt 2020 – skulle
              de ersättas av tio nya reaktorer, som skulle byggas på helt privata
              initiativ. Det var politiken.
            </seg>
          </u>
          <u>
            <seg>
              Det är väl bara att konstatera att väldigt få bedömare i dag
              tror att detta kommer att ske på de villkor som lades fast i riksdagen,
              alltså utan subventioner och utan statliga garantier. Det innebär
              alltså att vi på kort sikt har ett väldigt bra läge. Vi har stora
              överskott av el. Det är säkert inte obekant för ledamoten att
              vi hade den största elexporten någonsin i Sverige under förra
              året.
            </seg>
          </u>
          <u>
            <seg>
              Vi har historiskt låga priser, och självfallet varierar de över
              året beroende på hur väderlek och annat är. Efterfrågan på el
              i Sverige varierar kraftigt. Under en normal sommar är efterfrågan
              någonstans kring 13 000–14 000 megawatt medan effektbehovet på
              vintern, särskilt om det är en kall period, går upp till mellan
              26 000 och 27 000 megawatt. Då varierar naturligtvis också priserna.
              Men även under perioder då priserna gick upp var de ändå betydligt
              lägre än andra kalla perioder, exempelvis 2010 och 2011.
            </seg>
          </u>
          <u>
            <seg>
              Skillnaderna mellan prisområdena var som störst 2012, då de infördes
              av den förra regeringen. Då var både priserna högre och skillnaderna
              betydligt större mellan elprisområdena i norr och i söder, mellan
              1 och 4. Sedan dess har vi visserligen haft skillnader men på
              en väldigt låg nivå.
            </seg>
          </u>
          <u>
            <seg>
              Min ambition är att vi långsiktigt i Sverige ska kunna försörja
              våra medborgare och industrier med el men på ett sådant sätt att
              vi inte får flaskhalsar i överföringssystemet så att vi behöver
              ha elområden. Jag tror att vi kan vara helt överens i den här
              riksdagen om att i grund och botten är det här ingenting som vi
              ville göra. Jag tror inte heller att den förra borgerliga regeringen
              gjorde detta med glädje, utan det skedde efter en dialog med EU-kommissionen
              efter en anmälan från ett av våra grannländer, nämligen Danmark.
            </seg>
          </u>
          <u>
            <seg>
              Vad är det då vi ska göra? Vi har tillsatt en energikommission
              för att tillsammans med alla partier i riksdagen ta fram en långsiktigt
              hållbar energipolitik. Investeringarna i energisektorn pågår ju
              20–30 år, och då duger det inte att bara lägga fram en politik
              för fyra år. Ska vi kunna få fram dessa långsiktiga förutsättningar,
              så att vi får stabilitet i försörjningen av el för våra medborgare
              och industrier, krävs det att vi alla är beredda att samarbeta
              och se till att politiken blir blocköverskridande.
            </seg>
          </u>
          <note type="speaker">
            Anf. 54 BORIANA ÅBERG (M):
          </note>
          <u>
            <seg>
              Fru talman! Tack, ministern, för intentionen att både företag
              och hushåll ska ha tillgång till el!
            </seg>
          </u>
          <u>
            <seg>
              När det gäller Alliansens energiuppgörelse tycker jag inte att
              det var något fel med ambitionen att bygga tio nya reaktorer.
              Dessvärre kunde ni inte hänga med av diverse orsaker som vi inte
              har tid att klara ut nu med begränsad talartid.
            </seg>
          </u>
          <u>
            <seg>
              Ministern nämnde också indelningen av landet i elprisområden,
              vilket förvisso var orsaken till de höga och stigande energipriserna
              i södra Sverige. Men problemen grundades långt tidigare, nämligen
              åren 1999 och 2005 när den dåvarande socialdemokratiska regeringen
              beslutade att stänga de två fullt fungerande reaktorerna i Barsebäck.
              Jag minns det väl. Barsebäck ligger i min egen hemkommun Kävlinge.
            </seg>
          </u>
          <u>
            <seg>
              Stängningen betraktades som en katastrof både för orten och för
              elförsörjningen i Skåne. Dåvarande kommunalrådet, respekterad
              socialdemokrat, åkte till Stockholm och försökte förgäves vädja
              till Göran Persson att inte äventyra arbetstillfällen och bidra
              till förstörelse av enorma ekonomis ­ ka värden.
            </seg>
          </u>
          <u>
            <seg>
              Stängningen av Barsebäck orsakade också indirekt stora utsläpp.
              För varje timme med avstängd kärnkraft gav den ökade användningen
              av dansk kolkraft, enligt SMHI, ökade utsläpp i form av till exempel
              1 700 kilo extra svavel, 860 kilo extra kväveoxider och 560 000
              kilo koldioxid – enorma värden!
            </seg>
          </u>
          <u>
            <seg>
              Jag vågar hävda att det är politiska beslut som ligger bakom
              dagens problem och inte marknaden. När ministern skriver i sitt
              svar att han inte vill göra ett ingrepp på marknaden låter det
              bra, i alla fall för oss med liberala värderingar. Men i praktiken
              är elmarknaden ingen fri marknad, utan det är en marknad som är
              hårt styrd av politiska beslut – dessvärre mindre genomtänkta
              sådana, i alla fall på senare tid.
            </seg>
          </u>
          <u>
            <seg>
              Energiministern har nu möjligheten att ändra på det i avvaktan
              på att Sydvästlänken ska bli färdig. Så varför inte uppdra åt
              Svenska kraftnät att garantera överföringen av en minimikapacitet
              mellan elprisområdena för att minska risken för prisskillnader
              mellan dem?
            </seg>
          </u>
          <u>
            <seg>
              Sedan befarar jag att Sydvästlänken inte kommer att vara den
              långsiktiga lösning som vi alla skulle vilja ha. När Nordbaltkabeln,
              som utgår från södra Sverige, blir färdig kommer vi nog ånyo att
              få problem i Skåne, eftersom denna kabel mest kommer att användas
              för att exportera el från Sverige.
            </seg>
          </u>
          <u>
            <seg>
              Jag undrar: Har ministern någon lösning för att avhjälpa det
              problemet?
            </seg>
          </u>
          <note type="speaker">
            Anf. 55 Statsrådet IBRAHIM BAYLAN (S):
          </note>
          <note>
            Fru talman! Tack, Boriana Åberg, för frågan!
          </note>
          <u>
            <seg>
              Det finns egentligen bara en lösning på detta, vilket jag tror
              att också Boriana Åberg är medveten om, och det är att göra någonting
              åt dessa flaskhalsar som finns i systemet. Det var också det svar
              som den förra borgerliga regeringen gav när dessa frågor ställdes
              i riksdagen, visserligen inte av Boriana Åberg utan av en del
              andra ledamöter i Sveriges riksdag.
            </seg>
          </u>
          <u>
            <seg>
              Det här är ju en debatt som har pågått ett tag. Men faktum är
              att Boriana Åberg inte har deltagit i den här diskussionen, utan
              det är först nu. Jag välkomnar engagemanget; det är bra. Jag hoppas
              bara att det handlar om sakfrågan och inte om vilken regering
              som just nu sitter. Jag väljer ändå att tolka det positivt, att
              det är ett engagemang i sakfrågan, vilket jag välkomnar.
            </seg>
          </u>
          <u>
            <seg>
              Dock måste jag säga att ledamotens hållning inte bygger på fakta.
              Hon säger att problemen var 1999–2005. Om vi tittar på fakta om
              vad som har hänt från 2005 till 2015, de senaste tio åren, kan
              vi konstatera att trots dessa nedstängningar av kärnkraftsreaktorer,
              som ledamoten relaterar till, har Sverige 20 terawattimmar mer
              elproduktion och 10 terawattimmar mindre användning på grund av
              att vi har en pågående energieffektivisering såväl i vår industri
              som i våra hushåll. Det är någonting positivt. Det är det som
              har gjort att Sverige har gått från att vara en nettoimportör
              av el till att bli en av Europas största elexportörer. Under förra
              året, 2015, var det dess ­ utom rekord, 23 terawattimmar el, framför
              allt i vårt östra grannland Fin ­ land. Så ser fakta ut.
            </seg>
          </u>
          <u>
            <seg>
              På kort sikt har vi låga priser och stora elöverskott. Men jag
              håller med ledamoten om att vi har stora utmaningar när det gäller
              elområdena. Som sagt tror jag att lösningen där handlar om att
              fortsätta bygga ut kapaciteten och på det viset bli av med flaskhalsarna
              och därmed inte behöva ha EU-kommissionen hängande över oss med
              krav på elområdesindelning.
            </seg>
          </u>
          <u>
            <seg>
              Det andra är att vi naturligtvis behöver ha ett svar på vad vi
              gör den dagen kärnkraften i sin helhet faller för tekniken eller
              det ekonomiska, alltså marknadskrafterna.
            </seg>
          </u>
          <u>
            <seg>
              Vi har ju fått besked om att fyra reaktorer kommer att fasas
              ut fram till 2020. Alla bedömare, såväl myndigheter som andra
              experter, gör bedömningen att vi klarar det, därför att vi just
              har stora överskott. Men det är klart att det inte räcker som
              svar, utan vi behöver också få fram en energipolitik som i alla
              lägen, såväl de kallaste vinterveckorna som under övriga året,
              förser våra medborgare med el och värme.
            </seg>
          </u>
          <u>
            <seg>
              Min ambition är ett Sverige med väldigt goda förutsättningar
              att generera elektricitet via vatten, via skog, via vind med mera
              och att vi också långsiktigt ska vara en nettoexportör av elektricitet.
              Sådana förutsättningar har vi. Men det jag tror krävs är att denna
              kammare tillsammans med regeringen nu kan komma överens om hur
              detta ska se ut. Lyckas vi inte få fram dessa långsiktiga förutsättningar
              riskerar perioden med väldigt få investeringar, till och med nollinvesteringar
              vissa perioder, att fortsätta. Det kan göra att vi hamnar i ett
              läge som är ganska mycket svårare än det vi har i dag. Dit ska
              vi inte, för vi har alldeles för goda förutsättningar för att
              göra det.
            </seg>
          </u>
          <u>
            <seg>
              Jag avslutar, som i förra inlägget, med att säga att detta tror
              jag bara kan ske genom att vi samarbetar för att få fram just
              dessa långsiktiga förutsättningar. Det finns nämligen ingen regering,
              oavsett om det är en majoritetsregering eller en minoritetsregering,
              som kan lämna besked som gäller längre än den mandatperiod man
              sitter. Energisektorn behöver en betydligt längre framförhållning.
            </seg>
          </u>
          <note type="speaker">
            Anf. 56 BORIANA ÅBERG (M):
          </note>
          <u>
            <seg>
              Fru talman! Jag kan försäkra energiministern om att jag var mycket
              engagerad i frågan redan under förra mandatperioden. Men när man
              har en egen regering som sitter i Rosenbad har man andra kanaler
              för att driva frågorna än i debatter här i kammaren.
            </seg>
          </u>
          <u>
            <seg>
              Det glädjande att energiministern tänker följa frågan om kärnkraftens
              lönsamhet noga och att han vill uppnå ett brett samförstånd i
              riksdagen. Jag önskar dock att energiministern var mer positiv
              till kärnkraft och de ­ lade IF Metalls ordförandes inställning
              att vi borde satsa på nästa genera ­ tions kärnkraft och avskaffa
              effektskatten.
            </seg>
          </u>
          <u>
            <seg>
              Det finns ett talesätt som lyder ungefär: Man ska hoppas på det
              bästa men vara förberedd på det värsta.
            </seg>
          </u>
          <u>
            <seg>
              Energiministern klarar den första delen utmärkt. Det går inte
              att ta miste på hans optimism när han talar om ökad kärnkraftsproduktion
              och besparingar i energianvändningen.
            </seg>
          </u>
          <u>
            <seg>
              Jag är dock fortsatt lite bekymrad för den andra delen. Vad händer
              när kärnkraften, som i nuläget står för ungefär 40 procent av
              Sveriges energiförsörjning, måste avvecklas i förtid? Jag skulle
              gärna få ett mer konkret svar. Vad vill regeringen?
            </seg>
          </u>
          <note type="speaker">
            Anf. 57 Statsrådet IBRAHIM BAYLAN (S):
          </note>
          <u>
            <seg>
              Fru talman! Jag inser att man som ledamot i regeringsställning
              har helt andra kanaler. Då bör det också stå ganska klart för
              ledamoten att den förra regeringen lämnade exakt samma svar om
              elprisområdena som den nuvarande regeringen, av det enkla skälet
              att detta inte är något som vi har drivit fram politiskt i Sverige.
              Detta kom ju som ett krav från EU-kommissionen efter en anmälan
              från Danmark.
            </seg>
          </u>
          <u>
            <seg>
              Det är därför vi steg för steg måste bygga ut flaskhalsarna så
              att vi kan ta bort detta på sikt. Den inställningen har nog ganska
              brett stöd i riksdagen. Men där är vi inte ännu, och därför behövs
              de nu.
            </seg>
          </u>
          <u>
            <seg>
              Jag är en optimistisk person. Jag tror gott och positivt om detta
              land. Vi har gång på gång visat att när vi samlas är vi kapabla
              att möta stora utmaningar.
            </seg>
          </u>
          <u>
            <seg>
              Det jag beskriver om överskott är ett historiskt faktum. Sedan
              2005 har vi har ökat produktionen i Sverige med 20 terawattimmar
              och minskat användningen med 10 terawattimmar, vilket ger ett
              netto på 30 terawattimmar. Det är det som har gjort att vi har
              gått från att vara importör till att vara exportör av elektricitet.
            </seg>
          </u>
          <u>
            <seg>
              Jag är också optimistisk till att vi har goda förutsättningar.
              Men bara för att vi har goda förutsättningar betyder det inte
              att det blir så. Det hjälper inte med stor optimism, utan vi måste
              också steg för steg skapa rätt förutsättningar för marknaden att
              göra investeringar.
            </seg>
          </u>
          <u>
            <seg>
              Jag har landat i att detta bara kan ske om vi tar fram långsiktiga
              förutsättningar som gäller inte bara en mandatperiod utan kanske
              fem sex mandatperioder. Då inser alla som följer politiken att
              detta bara kan ske om det sker blocköverskridande. Det är därför
              vi har tillsatt en energikommission och för samtal.
            </seg>
          </u>
          <u>
            <seg>
              Men då får det inte finnas heliga kor, utan vi måste steg för
              steg se till att pragmatiskt lösa dessa bekymmer så att Sverige
              kan stå starkt också i framtiden när det gäller energiförsörjningen.
            </seg>
          </u>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:373 om behovet av förskollärare
          </note>
          <note type="speaker">
            Anf. 58 Statsrådet HELENE HELLMARK KNUTSSON (S):
          </note>
          <u>
            <seg>
              Fru talman! Maria Stockhaus har frågat utbildningsministern på
              vilket sätt regeringens budget ger stockholmarna fler utbildade
              förskollärare och om utbildningsministern tycker att det är rimligt
              att kommunerna själva ska stå för kostnaderna gällande vidareutbildningen
              av förskollärare.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Universitet och högskolor har själva det huvudsakliga ansvaret
              för att planera och dimensionera sina utbildningar. Planeringen
              av utbildningsutbudet ska ske utifrån bland annat studenternas
              efterfrågan och arbetsmarknadens behov. Regeringen anser att det
              är viktigt att det finns en välfungerande dialog och samverkan
              med arbetsmarknaden och kommande arbetsgivare i detta arbete.
            </seg>
          </u>
          <u>
            <seg>
              Med hänsyn till den stora bristen på högskoleutbildad arbetskraft
              inom bland annat läraryrket har det dock funnits anledning för
              regeringen att särskilt peka ut vissa utbildningar som behöver
              byggas ut. En sådan utbildning är den för förskollärare.
            </seg>
          </u>
          <note>
            Regeringen föreslog i propositionen Vårändringsbudget för 2015
            och budgetpropositionen för 2016 att antalet permanenta utbildningsplatser
            vid universitet och högskolor ska öka betydligt jämfört med den
            budget som riksdagen beslutade i december 2014.
          </note>
          <note>
            Med regeringens förslag uppgår utbyggnaden till motsvarande 7
            925 nya utbildningsplatser 2016. Den ökar sedan till motsvarande
            14 600 nya utbildningsplatser 2019.
          </note>
          <note>
            Inom ramen för denna satsning utökas förskollärarutbildningen
            med 800 nybörjare. Av dessa har 60 nybörjare tilldelats Stockholms
            universitet och 50 nybörjare tilldelats Södertörns högskola. Även
            förskollärarutbildningarna vid Uppsala universitet och Mälardalens
            högskola utökas med 60 respektive 40 nybörjare.
          </note>
          <u>
            <seg>
              Det är värt att ha i åtanke att Stockholm även kommer att gynnas
              av de platser som tilldelas lärosäten i andra delar av landet
              eftersom Stockholm med sin attraktionskraft hämtar kompetensförsörjning
              från hela landet.
            </seg>
          </u>
          <u>
            <seg>
              Enligt skollagen är det i första hand huvudmannen som ansvarar
              för att personal vid förskolor och skolor ges möjlighet till kompetensutveckling.
              Trots det kan det i särskilda fall finnas skäl att stimulera huvudmännen
              att investera i kompetensutveckling för sin personal genom olika
              insatser.
            </seg>
          </u>
          <u>
            <seg>
              Ett sådant exempel var det så kallade Förskolelyftet, som pågick
              till och med 2015 och som syftade till att utveckla förskolepersonalens
              kompetens i samband med att förskolans pedagogiska uppdrag förtydligades
              i läroplanen.
            </seg>
          </u>
          <u>
            <seg>
              Den svenska modellen innebär att vi ska konkurrera genom att
              investera i kunskap och kompetens, inte med låga löner. För att
              lyckas med det måste vi vända den negativa kunskapsutvecklingen
              i svensk skola. Därför har regeringen valt att investera i lärar-
              och förskollärarutbildningarna och i skolan och förskolan.
            </seg>
          </u>
          <note type="speaker">
            Anf. 59 MARIA STOCKHAUS (M):
          </note>
          <u>
            <seg>
              Fru talman! Jag tackar ministern för svaret. Det finns många
              faktorer som påverkar kvaliteten på en förskola. En av de allra
              viktigaste är tillgången på välutbildad personal. Förskollärarna
              har en viktig roll på en förskola för att säkerställa att förskolan
              lever upp till den läroplan som finns för förskolan.
            </seg>
          </u>
          <u>
            <seg>
              I Stockholm råder akut brist på utbildande förskollärare. I länet
              har i snitt 28 procent av förskolepersonalen förskollärarexamen,
              alltså inte ens var tredje anställd. Det kan jämföras med snittet
              för hela landet som är 43 procent.
            </seg>
          </u>
          <u>
            <seg>
              Stockholm har ett unikt läge, och konkurrensen om förskollärare
              är hård. Det gör att många kommuner bjuder över varandra lönemässigt
              för att locka till sig förskollärare. Det leder till att dessa
              kommuner får ökade kostnader för förskolan. Det handlar om kommuner
              som redan har det tufft när det gäller att bygga ut förskolan
              i tillräckligt stor omfattning för att klara inflyttningen.
            </seg>
          </u>
          <u>
            <seg>
              I regeringens vårändringsbudget för 2015 valde man att omfördela
              medel som tidigare avsatts i alliansbudgeten för 2015. Posten
              för Stockholms universitet sticker ut eftersom anslaget minskade
              med ca 20 miljoner kronor. De fick därför dra i handbromsen och
              minska antalet planerade platser på förskollärarutbildningen kraftigt.
              De hade tänkt utöka antalet platser med ytterligare 129 baserat
              på det stora intresset för utbildningen och behovet i regionen,
              men man tvingades dra ned det till 60 platser.
            </seg>
          </u>
          <u>
            <seg>
              Trots att regeringen i budgeten för 2016 åter valt att satsa
              på nya platser på förskollärarutbildningen har man inte kompenserat
              Stockholms universitet för den tidigare neddragning som lärosätet
              tvingades göra.
            </seg>
          </u>
          <u>
            <seg>
              Fru talman! Ministern hänvisar till att Stockholmsregionen är
              så attraktiv att regionen kan dra nytta av utbildningsplatser
              för förskollärare som finns i andra delar av landet.
            </seg>
          </u>
          <u>
            <seg>
              Det är visserligen inte statsrådets område, men det är allmänt
              känt att det är svårt att få tag i en bostad i Stockholm. Än så
              länge har vi inte heller sett några förslag från regeringen om
              att det ska byggas fler bostäder till överkomligt pris i Stockholm.
              Att bo i Stockholm är dyrt, och det är svårt att få tag i en bostad.
            </seg>
          </u>
          <u>
            <seg>
              Det går inte att tro att inflyttning av förskollärare automatiskt
              löser problemet. Då borde inte relationen mellan andelen förskollärare
              i Stockholm och övriga landet se ut som den gör i dag.
            </seg>
          </u>
          <u>
            <seg>
              Likvärdighet är ett begrepp som inte minst regeringen använder
              flitigt i skoldebatten. Vi är alla överens om att det är viktigt
              med likvärdig tillgång på förskola och skola av hög kvalitet.
            </seg>
          </u>
          <u>
            <seg>
              Om statsrådet är överens med Moderaterna om att förskollärare
              är en viktig garant för kvaliteten i förskolan är min undran:
              Tycker inte statsrådet att barn i Stockholm har samma rätt till
              en förskola av hög kvalitet som barn i andra delar av landet?
            </seg>
          </u>
          <note type="speaker">
            Anf. 60 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Maria Stockhaus!
          </note>
          <u>
            <seg>
              Bostadspolitiken ligger som sagt inte inom mitt ansvarsområde.
              När det gäller möjligheten att locka till sig studenter är det
              ett problem att man har skapat en så stor bostadsbrist i Stockholm
              och dess kranskommuner.
            </seg>
          </u>
          <u>
            <seg>
              Vi bygger ut förskollärarutbildningen och tillskjuter nya platser.
              Det sker inte alls någon minskning av nya platser, utan det sker
              en ökning. Alla högskolor och universitet får fler högskoleplatser
              de kommande åren. Vår ökning är betydligt större än den som Alliansen
              föreslog. Men vi gör en annan fördelning, för vi måste också ta
              hänsyn till de andra bristyrken som finns.
            </seg>
          </u>
          <u>
            <seg>
              I Stockholmsregionen bygger vi ut inte minst inom vården och
              vårdutbildningarna, något som inte fanns med i Alliansens budgetförslag.
              Där bygger vi ut med 300 nya platser. Dessa vårdutbildningsplatser
              tillfaller inte Stockholms universit et, eftersom det är Karolinska
              i nstitutet som står för dem.
            </seg>
          </u>
          <u>
            <seg>
              På totalen ökar utbyggnaden rejält – över hela landet ökar den
              med 21 procent. För Stockholms universitet innebär vår utbyggnad
              att de kommer att få 750 nya utbildningsplatser under denna mandatperiod.
              Sammanlagt kommer alla Stockholms universitet att få 2 500 nya
              utbildningsplatser. Det är 280 fler än vad som motsvaras i Alliansens
              budget för Stockholmsregionen.
            </seg>
          </u>
          <u>
            <seg>
              Vi har däremot gjort en annan fördelning. Vi har också tagit
              hänsyn till bristyrkena inom vården, och där blir ni svaret skyldiga,
              Maria Stockhaus. Hur ska ni klara barnmorskorna och specialistsjuksköterskorna?
              Det fanns inte med i er plan. Nu var det som sagt bra att våra
              budgetar gick igenom så att vi får en rimligare fördelning av
              utbildningsbehoven.
            </seg>
          </u>
          <u>
            <seg>
              Alla var heller inte fasta platser, utan det fanns också så kallade
              fria platser. Det är viktigt att komma ihåg att Stockholms universitet
              tilldelades fria resurser motsvarande 240 helårsstudenter. Dessa
              kunde man ha använt för utbyggnaden av förskollärarutbildningen,
              men det valde man att inte göra.
            </seg>
          </u>
          <u>
            <seg>
              Jag tror att vi är överens om att vi har stora brister när det
              gäller såväl lärare och förskollärare som vårdpersonal. Ansvaret
              för att dimensionera utbildningen ligger som sagt i huvudsak på
              lärosätena. Det behöver göras i närmare samverkan med huvudmännen
              och de framtida arbetsgivarna, så också i Stockholmsregionen.
            </seg>
          </u>
          <u>
            <seg>
              Jag ska göra allt jag kan för att se till att denna samverkan
              ska fungera betydligt bättre framöver så att man kan hitta rätt
              dimensionering. Det fungerar väl i andra delar av landet, men
              det finns mer att göra när det gäller Stockholmsregionen.
            </seg>
          </u>
          <u>
            <seg>
              Så ska vi se till att långsiktigt klara kompetensförsörjningen
              i alla delar av Sverige.
            </seg>
          </u>
          <note type="speaker">
            Anf. 61 MARIA STOCKHAUS (M):
          </note>
          <u>
            <seg>
              Herr talman! Nu gällde interpellationen inte utbildningsplatser
              generellt utan specifikt förskollärarutbildningsplatser och Stockholmsområdet.
            </seg>
          </u>
          <u>
            <seg>
              Stockholmsregionens behov av flera förskollärare är som sagt
              akut. Trots det väljer regeringen att inte säkerställa att Stockholms
              universitet kan erbjuda platser motsvarande det intresse som finns
              för förskollärarutbildningen.
            </seg>
          </u>
          <u>
            <seg>
              I Umeå kommun är andelen förskollärare 58 procent. I Karlstad
              är den 67 procent och i Borås 54 procent. Jag vill påminna om
              att Stockholm ligger på 28 procent. Samtliga dessa lärosäten får
              en kraftig utökning av antalet platser på förskollärarutbildningen.
            </seg>
          </u>
          <u>
            <seg>
              Likvärdighet verkar inte vara viktigt för regeringen när det
              gäller Stockholm. Jag frågar mig fortfarande: Är inte barn i Stockholm
              värda en bra förskola på samma villkor som i övriga landet? Varför
              ska de och deras föräldrar behöva nöja sig med en förskola som
              inte har tillräckligt med välutbildad personal?
            </seg>
          </u>
          <u>
            <seg>
              Det är avgörande hur många platser det finns på förskollärarutbildningen
              i Stockholm. Med tanke på den unika ställning som Stockholmsregionen
              har när det gäller andel förskollärare i förskoleverksamhet i
              samtliga kommuner i Stockholms län är det märkligt att man inte
              väljer att göra en hårdare prioritering när det gäller Stockholms
              universitet.
            </seg>
          </u>
          <u>
            <seg>
              Vad är egentligen motivet till att regeringen omfördelar medel
              från Stockholm till mindre, regionala högskolor och universitet
              i kommuner där har man en högre andel förskollärare? Är det så
              att barnen i Stockholm får stå tillbaka för att regeringen måste
              tillgodose socialdemokratiska kommunalråds önskemål runt om i
              landet? Får barnen i Stockholm stå tillbaka för regeringens regionalpolitik?
            </seg>
          </u>
          <u>
            <seg>
              Många kommuner i Stockholm lägger pengar på vidareutbildning
              av barnskötare till förskollärare, en desperat insats för att
              försöka väga upp för bristen på utbildningsplatser i regionen.
              Tycker ministern att det är rimligt att kommunerna ska behöva
              ta ansvar på det sättet?
            </seg>
          </u>
          <u>
            <seg>
              Jag tycker att föräldrar och barn i Stockholms län förtjänar
              ett bättre svar än att det löser sig därför att Stockholm är attraktivt
              att flytta till. Kvaliteten på Stockholms förskolor offras för
              regeringens regionalpolitik. Jag undrar om statsrådet tycker att
              detta är rimligt.
            </seg>
          </u>
          <note type="speaker">
            Anf. 62 Statsrådet HELENE HELLMARK KNUTSSON (S):
          </note>
          <note>
            Herr talman! Tack igen, Maria Stockhaus!
          </note>
          <u>
            <seg>
              Som jag sa fördelar vi fler platser på totalen till Stockholmsregionen.
              Alla dessa är inte öronmärkta, utan det finns fria platser. Stockholms
              universitet tilldelades 240 fria platser som, om samverkan mellan
              huvudmännen och Stockholms universitet hade fungerat bättre, skulle
              ha kunnat användas exempelvis till att bygga ut förskollärarutbildningen.
            </seg>
          </u>
          <u>
            <seg>
              Som sagt är det viktigt att påpeka att det inte är riksdagen
              eller regeringen som sköter dimensioneringen. Vi ser att det,
              när det är brist, kan finnas anledning att tillföra ytterligare
              platser, både öronmärkta och fria.
            </seg>
          </u>
          <u>
            <seg>
              Vi har fördelat platserna över landet och tagit hänsyn till behovet
              av, efterfrågan på och möjligheten att bygga ut med bibehållen
              kvalitet, för det är viktigt att det finns ordentligt med tillgång
              på till exempel verksamhetsförlagd utbildning, som ska ske just
              i samverkan med huvudmännen.
            </seg>
          </u>
          <u>
            <seg>
              Om det nu fanns en möjlighet att bygga ut 129 platser, varför
              tog Stockholms universitet inte de 240 fria platserna eller delar
              av dessa till detta? Det måste ha funnits mer som låg där än just
              det. Som sagt är det inte vi som dimensionerar, utan det sker
              ute på våra högskolor efter studenternas efterfrågan men också
              efter arbetsmarknadens behov.
            </seg>
          </u>
          <u>
            <seg>
              Det jag tror behövs i denna region för att det ska bli en bättre
              dimensio ­ nering framöver är stärkt samverkan mellan huvudmännen
              och universite ­ ten. Det är också vad vår särskilda utredare
              Lars Haikola pekar på kommer att behövas om vi ska klara dimensioneringen
              av de viktiga lärar- och vård ­ utbildningarna.
            </seg>
          </u>
          <u>
            <seg>
              Det sker inte genom detaljstyrning härifrån eller från Regeringskansliet,
              utan genom att se till att de resurser vi har används till att
              möta de behov som finns. Då behöver samverkan stärkas också i
              denna region.
            </seg>
          </u>
          <note type="speaker">
            Anf. 63 MARIA STOCKHAUS (M):
          </note>
          <u>
            <seg>
              Herr talman! Bristen är ändå allra störst i Stockholm, och trots
              det väljer man att dra ned på ökningen av platser i Stockholm
              från 129 till 60. Enligt den uppgift jag fått från universitetet
              hade de full beredskap för att ta de 129. De fick dock signalen
              att de inte fick pengarna utan fick dra ned till 60.
            </seg>
          </u>
          <u>
            <seg>
              I regeringens budget har man förutom att missgynna Stockholmsregio
              ­ nen när det gäller förskollärarutbildningen också valt att ta
              bort pengar till Förskolelyftet. Det gäller hela landet. Det är
              en utbildningssatsning för förskollärare som varit uppskattad
              och, jämfört med många andra lärarlyft, utnyttjad till nästan
              100 procent. Man kan fundera över varför man väljer att avbryta
              en så framgångsrik fortbildningssatsning för förskollärare, som
              skulle gynna hela landet och inte minst Stockholm.
            </seg>
          </u>
          <u>
            <seg>
              I den nya lärarlönesatsningen har man exkluderat förskollärare
              som arbetar hos mindre, fristående huvudmän som bara har förskola.
              Jag har inte tittat närmare på var dessa huvudmän finns, men jag
              vet sedan mina år som kommunalråd att det i Stockholms län finns
              många mindre, fristående aktörer på förskolesidan, inte minst
              föräldrakooperativ vars förskollärare inte får möjlighet att ta
              del av lärarlönesatsningen.
            </seg>
          </u>
          <u>
            <seg>
              Ibland kan man fråga sig vad regeringen har emot Stockholm och
              förskollärare.
            </seg>
          </u>
          <note type="speaker">
            Anf. 64 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Maria Stockhaus!
          </note>
          <u>
            <seg>
              Som jag sa är det ingen som har dragit ned. Vi har utökat platserna
              också till Stockholmsregionen. Vi har utökat dem mer än i det
              förslag som låg i Alliansens budget. Totalt är det 280 fler platser
              med vår budget än vad det var med Alliansens budget. Sedan har
              vi gjort en annan fördelning av de öronmärkta platserna, men det
              finns också fria platser att tillgå som man kunde ha använt.
            </seg>
          </u>
          <u>
            <seg>
              Återigen: Det är oerhört viktigt att vi har tillgång till högre
              utbildning av hög kvalitet i hela landet och att vi klarar kompetensförsörjningen,
              inte minst inom vård och skola. Här har vi en stor utmaning. Hittills
              har vi inte klarat den dimensioneringen, och en av de saker man
              har pekat på är att samverkan måste stärkas för att dimensioneringen
              ska fungera framöver.
            </seg>
          </u>
          <u>
            <seg>
              Här har arbetsgivarna ett väldigt stort ansvar. De har också
              ett stort ansvar när det gäller kompetensutveckling. Jag tycker
              också att Förskole ­ lyftet var bra. Men det var en tidsbegränsad
              satsning i samband med att man gjorde förstärkningar och förändringar
              i förskolans läroplan.
            </seg>
          </u>
          <u>
            <seg>
              Sådana saker kommer säkert också att göras framöver. Men det
              stora ansvaret för kompetensutvecklingen av sin personal ligger
              hos på arbetsgivaren och ska så göra. Sedan ska våra lärosäten
              se till att mäta det.
            </seg>
          </u>
          <u>
            <seg>
              Förskolorna och förskollärarna ingår i Lärarlönelyftet. Jag vill
              passa på att säga att jag är glad att Moderaterna har backat från
              att ta avstånd från Lärarlönelyftet. Det är en väldigt viktig
              uppgift och en väldigt viktig reform för att höja resultaten i
              grundskola och gymnasieskola.
            </seg>
          </u>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:421 om kärnkraftssäkerhet
          </note>
          <note type="speaker">
            Anf. 65 Statsrådet HELENE HELLMARK KNUTSSON (S):
          </note>
          <u>
            <seg>
              Herr talman! Allan Widman har frågat klimat- och miljöministern
              samt vice statsministern vad ministern avser att göra för att
              svensk kärnkraftssäkerhet även framgent ska kunna försörjas med
              kvalificerad akademisk kunskapsproduktion i Sverige.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Forskning inom kärnteknik är viktig inte minst för att hålla
              hög kompetens i Sverige för drift av de svenska kärnkraftverken
              men även för att svensk kärnteknikforskning håller hög kvalitet
              i internationell jämförelse.
            </seg>
          </u>
          <u>
            <seg>
              Den statliga finansieringen av kärnteknikforskning har ökat under
              de senaste åren. Vetenskapsrådet har fått ökade anslag från 2009
              för forskning på ny kärnteknik för att säkra kvalificerad kompetens
              inom området för att bland annat upprätthålla säkerhetskompetens
              på högsta nivå. De har även medel för att svenska forskare och
              doktorander ska ges tillträde till franska forskningslaboratorier
              för forskning och gemensam utveckling av forskningsprojekt vid
              forskningsreaktorer i Frankrike. Strålsäkerhetsmyndigheten har
              haft oförändrad nivå på avsättningarna sedan 2011. Kungliga Tekniska
              högskolan har utöver sin ordinarie forskningsbudget fått särskil
              ­ da medel för samarbete med Frankrike för att svenska studenter
              ska ges tillträde till franska utbildnings- och forskningsreaktorer.
            </seg>
          </u>
          <u>
            <seg>
              Dessa avsättningar gjordes under föregående regering som därmed
              bedömt detta vara en lämplig nivå på den offentliga forskningsfinansieringen
              för att Sverige ska försörjas av kvalificerad akademisk kunskap
              inom kärnteknik och kärnkraftssäkerhet. Vi har låtit alla dessa
              satsningar fortsätta på oförändrad nivå eftersom vi gör samma
              bedömning avseende forskningens omfattning.
            </seg>
          </u>
          <note type="speaker">
            Anf. 66 ALLAN WIDMAN (L):
          </note>
          <u>
            <seg>
              Herr talm an! Tack för svaret, statsrådet! Det är sant att Sverige
              har en hög kvalitet när det gäller kärnteknisk forskning. Den
              har byggts upp under mycket lång tid. Men det är sannerligen ett
              bekymmer att den kompetensen och forskningen i allt större utsträckning
              nu håller på att flytta utomlands till länder som har mer långsiktiga
              och offensiva satsningar på kärnkraften.
            </seg>
          </u>
          <u>
            <seg>
              Herr talman! Man kunde således bara de senaste veckorna läsa
              i tidningarna att professor Christian Ekberg på Chalmers i Göteborg
              nu avser att flytta till Australien där han menar finns ett stort
              intresse för det som brukar kallas för fjärde generationens kärnkraft.
              Vi har också kunnat ta del av att professor Janne Wallenius på
              Kungliga Tekniska högskolan avser att flytta sin verksamhet till
              Kanada där det finns ett intresse för småskalig kärnkraft.
            </seg>
          </u>
          <u>
            <seg>
              Vi kan också konstatera att från fackliga organisationer i landet
              uttrycks det en allvarlig oro för bristande forskningsresurser
              just på det kärntekniska området. Såväl ordföranden i IF Metall
              som LO:s ordförande Karl-Petter Thorwaldsson har kritiserat detta
              faktum. Det kommer också precis samma kritik från Chalmers professor
              Arne Håkansson.
            </seg>
          </u>
          <u>
            <seg>
              Vi kan också läsa att Strålsäkerhetsmyndigheten nu oroas över
              att arbetssituationen vid både Oskarshamns och Ringhals kärnkraftverk.
              Man skärper nu inspektionen och ökar sin närvaro därför att man
              är rädd att den oro som personalen känner inför framtiden kan
              leda till en personal- och kompetensflykt.
            </seg>
          </u>
          <u>
            <seg>
              Så sent som förra året inför forskningspropositionen begärde
              Utbildningsdepartementet en rapport från Strålsäkerhetsmyndigheten
              om hur man såg på situationen när det gäller kärnteknisk forskning.
              Strålskyddsmyndigheten konstaterar också att läget är allvarligt
              och att Sverige enligt kärnsäkerhetskonventionen och EU:s kompletterande
              kärnsäkerhetsdirektiv har en skyldighet att säkerställa utbildning
              för personal som ansvarar för kärnsäkerheten vid kärntekniska
              anläggningar.
            </seg>
          </u>
          <u>
            <seg>
              Den bild som statsrådet ger av fortsatta satsningar på den här
              typen av forskning kan inte riktigt kännas igen i SSM:s rapport.
              Där skriver man att det redan skett en urfasning av SKB:s, Svensk
              Kärnbränslehanterings, stöd till transmutationsforskning som under
              2011 var ca 7 miljoner kronor. Vidare finansierade Vetenskapsrådet
              ett generation-fyra-projekt som tilldelades 36 miljoner kronor
              på fyra år. Detta projekt är nu avslutat.
            </seg>
          </u>
          <u>
            <seg>
              Hittills, skriver man, har detta delvis kompenserats genom det
              stöd som Vetenskapsrådet gett till doktorander i enlighet med
              svensk-franska avtalet. Men detta avtal, herr talman, löper ut
              vid utgången av 2017, det vill säga om knappa två år. Man ger
              en lång rad rekommendationer om förstärkningar av forskningen.
            </seg>
          </u>
          <u>
            <seg>
              Herr talman! Det är viktigt att regeringen tar dessa frågor på
              allvar. Om vi inte kan behålla kompetensen kan Sverige tvingas
              att stänga ytterligare kärnkraftverk , trots att vi kanske inte
              vill , om 10 eller 15 år. Jag utgår från att statsrådet är lika
              angelägen som jag om att behålla handlingsfrihet på den punkten.
            </seg>
          </u>
          <note type="speaker">
            Anf. 67 Statsrådet HELENE HELLMARK KNUTSSON (S):
          </note>
          <u>
            <seg>
              Herr talman! Tack, Allan Widman, för den utläggningen. Jag har
              inte jättemycket att tillägga. Det stämmer att inga statliga medel
              har minskat. Däremot är det några tidsbegränsade projekt som håller
              på att löpa ut. Men det är inte samma sak som en neddragning.
            </seg>
          </u>
          <u>
            <seg>
              De fasta resurser som finns kommer att fortsätta att finnas.
              Det är också helt riktigt att näringslivets investeringar i detta
              har minskat. Det gör att den totala forskningsvolymen naturligtvis
              minskar. Men vi har ingen ambition att minska de statliga forskningsmedlen.
            </seg>
          </u>
          <u>
            <seg>
              Jag vet att det finns en oro för att det är ett minskat intresse
              för utbildning inom dessa ämnen i vårt land och att man oroar
              sig för kompetensförsörjningen på sikt. Så är det inom många områden.
            </seg>
          </u>
          <u>
            <seg>
              Vi ser gärna att vi fortsätter att hålla den kompetens som vi
              har. Men vi har svårt att styra över näringslivets investeringar,
              utan vi har de forskningsmedel som vi har. De avser vi inte att
              minska på något sätt.
            </seg>
          </u>
          <u>
            <seg>
              Vi tar andra initiativ som handlar om den långsiktiga omställningen
              till en hållbar energiförsörjning. Vi deltar också i någonting
              som heter Mis ­ sion Innovation tillsammans med andra stater för
              att verkligen se till att forskning och kunskapsutveckling men
              även innovation går framåt på fler områden.
            </seg>
          </u>
          <u>
            <seg>
              På totalen ökar vi våra ansträngningar. Men när det gäller just
              den här forskningen är vi på samma nivå som den tidigare regeringen
              var.
            </seg>
          </u>
          <note type="speaker">
            Anf. 68 ALLAN WIDMAN (L):
          </note>
          <u>
            <seg>
              Herr talman! Nu säger statsrådet att när projekten löper ut blir
              det mindre pengar till den kärntekniska forskningen. Det är just
              detta faktum som oroar mig när jag läser Strålsäkerhetsmyndighetens
              rapport. Där konstaterar man på punkt efter punkt att projekten
              löper ut eller redan har blivit utfasade.
            </seg>
          </u>
          <u>
            <seg>
              Man föreslår en lång rad åtgärder för att komma till rätta med
              den mycket akuta situation som har uppstått. Man vill att det
              satsas ytterligare 15 miljoner kronor per år som stöd till lärosätena
              för att de helt enkelt inte ska stänga ned sina kärntekniska program.
              På Chalmers går det i dag ett halvdussin studenter på det kärntekniska
              programmet, och ett nedläggningshot är minst sagt överhängande.
            </seg>
          </u>
          <u>
            <seg>
              Man vill också att Strålsäkerhetsmyndigheten ska överväga att
              åter bli en partner i Svenskt kärntekniskt centrum. Man oroar
              sig över den experimentella infrastrukturen. Det behövs investeringar
              i till exempel bränsleriggen på reaktorteknologiska avdelningen
              på KTH. Om dessa investeringar inte sker kan man bli tvungen att
              lägga ned hela avdelningen.
            </seg>
          </u>
          <u>
            <seg>
              Man vill också satsa på forskning gällande framtida reaktorer.
              Som någon uttryckte det, herr talman: Det är svårt att doktorera
              på teknik som man redan har doktorerat ett antal gånger på.
            </seg>
          </u>
          <u>
            <seg>
              Visst ska vi oroa oss över kompetensbristen i förskolan. Men
              som ordförande i försvarsutskottet, ett utskott som har ansvar
              för kärnkraftssäkerheten, vill jag säga att jag är minst lika
              oroad över bristen på kompetens på detta område.
            </seg>
          </u>
          <u>
            <seg>
              I slutet av sitt anförande närmade sig statsrådet lite grann
              det som är pudelns kärna, nämligen att den nuvarande regeringen
              inte ser mycket framtid i kärnkraftsindustrin. Med den prisutveckling
              och den ekonomiska kris som har varit i industrin under de senaste
              åren är det klart att det är lätt att dra slutsatsen att vi inte
              behöver kärnkraften i framtiden för att skapa miljövänligt producerad
              elkraft.
            </seg>
          </u>
          <u>
            <seg>
              Herr talman! Vi vet hur situationen ser ut i dag men vi vet mycket
              lite om hur det ser ut om tio år från nu. Därför vill jag återigen
              ställa min fråga: Anser statsrådet och regeringen att vidmakthållande
              av handlingsfrihet på detta område är viktigt för Sverige?
            </seg>
          </u>
          <note type="speaker">
            Anf. 69 Statsrådet HELENE HELLMARK KNUTSSON (S):
          </note>
          <u>
            <seg>
              Herr talman! Jag tackar Allan Widman för detta.
            </seg>
          </u>
          <u>
            <seg>
              Frågan om utvecklingen av energiförsörjningen lämnar jag till
              energiministern. Jag tror att det för en liten stund sedan var
              en debatt just om hur det ser ut på lite längre sikt. Det som
              ligger på mitt ansvarsområde är att tillgodose att vi har kompetens,
              både forskningsmässig kompetens och utbildning, för denna sektor.
              Det är verkligen viktigt för regeringen.
            </seg>
          </u>
          <u>
            <seg>
              Det är inte så att inte något projekt som nu löper ut har möjlighet
              att söka nya anslag. När det gäller det VR-finansierade projektet
              vid Chalmers om kärnbränslen som nu avslutas har man möjlighet
              att söka medel för vidare utveckling av det.
            </seg>
          </u>
          <u>
            <seg>
              Vetenskapsrådet avsätter 7 miljoner kronor per år under den komman
              ­ de femårsperioden men kan bevilja ytterligare 15 miljoner. Det
              finns alltså pengar att söka för att bedriva denna forskning.
            </seg>
          </u>
          <u>
            <seg>
              Tyvärr har prisnivån och den minskade lönsamheten påverkat industrins
              intresse att investera i FoU. Det påverkar, som sagt, den totala
              forskningsvolymen. Utifrån tidigare investeringar har man gjort
              bedömningen från bland annat Vetenskapsrådet att vi nu ligger
              på en rimlig nivå när det gäller den statliga finansieringen.
              Men om volymerna av privata investeringar fortsätter att minska
              är det klart att man kan vara tvungen att göra en ny bedömning
              för att upprätthålla kompetensen på detta område.
            </seg>
          </u>
          <u>
            <seg>
              När det gäller utbildningsintresset är det svårt att påverka
              om studenter inte söker sig till ett visst område. Men jag har
              ingen avsikt att avveckla detta på något sätt, utan jag vill att
              det ska fortsätta att bedrivas både forskning och utbildning av
              hög kvalitet inom detta område. Det är det som är regeringens
              ambition.
            </seg>
          </u>
          <note type="speaker">
            Anf. 70 ALLAN WIDMAN (L):
          </note>
          <u>
            <seg>
              Herr talman! Dessvärre har den kärntekniska forskningens historia
              i Sverige präglats mycket av de politiska besluten på 80-talet.
              Strax efter folkomröstningen om kärnkraften såg vi en tydlig nedgång
              i intresset för att söka sig till dessa specialiteter och dessa
              kärntekniska program. När avvecklingsåret 2010 närmade sig såg
              vi precis samma sak. Men vid denna tidpunkt hade industrin inte
              den ekonomiska kris som man har i dag, och då valde man att tillsammans
              med staten gå in och stärka forskningen för att just vidmakthålla
              handlingsfrihet när det gäller kärnkraften sett över tid. Nu finns
              det inte ett liknande intresse från industrins sida. Därför är
              det en grannlaga fråga att regeringen noga följer utvecklingen
              på detta område.
            </seg>
          </u>
          <u>
            <seg>
              Det är kanske lätt för statsrådet att säga att när det gäller
              de allmänna utsikterna för kärnkraften i Sverige är det Ibrahim
              Baylans område och inte hennes som handlar om forskningen.
            </seg>
          </u>
          <u>
            <seg>
              Jag kan säga att det inte heller är mitt område. Mitt område
              är kärnkraftssäkerhet. Men detta beskriver väl hur alla dessa
              politikområden och ansvarsområden hänger samman och är varandras
              förutsättningar. Finns det inte en levande kärnkraftsindustri
              i Sverige finns det snart inte heller en tillräcklig kärnkraftssäkerhet.
              Allt detta hänger ihop.
            </seg>
          </u>
          <u>
            <seg>
              Herr talman! Om inte någonting sker på denna punkt är jag rädd
              för att det om tio år från nu, oavsett om Sverige vill behålla
              kärnkraften eller inte, kan komma att bli så att vi saknar kompetens
              för att driva våra reaktorer vidare. Det är betänkligt både ur
              försörjningssynpunkt och ur säkerhetspolitisk synpunkt.
            </seg>
          </u>
          <note type="speaker">
            Anf. 71 Statsrådet HELENE HELLMARK KNUTSSON (S):
          </note>
          <u>
            <seg>
              Herr talman! Jag och regeringen har inte dragit ned på några
              medel när det gäller forskningen på detta område och inte heller
              när det gäller utbildningsområdet.
            </seg>
          </u>
          <u>
            <seg>
              Det är viktigt för mig att säga att det inte är någon politik
              i detta. Man har från våra expertmyndigheter, som Vetenskapsrådet,
              gjort bedömning ­ en att det är denna nivå som behövs för att
              upprätthålla just kompetensen i grundforskningen.
            </seg>
          </u>
          <u>
            <seg>
              Som jag sa är det svårt att påverka studenternas efterfrågan.
              Jag tror inte att det är bara den inhemska politiska debatten
              i Sverige som påverkar, utan det är även internationella händelser
              som Tysklands beslut om kärnkraftsavveckling och Japan efter Fukushima.
              Det tror jag är minst lika viktigt. Som Allan Widman inledde med
              att säga är nämligen all forskning och utbildning en internationell
              verksamhet till sin natur. Då påverkas detta även av vad som händer
              i vår omvärld. Det gör det också möjligt för forskare att röra
              sig internationellt.
            </seg>
          </u>
          <u>
            <seg>
              Jag ska naturligtvis noga följa hur detta ser ut, eftersom de
              privata investeringarna inom detta område minskar, för att säkerställa
              att vi har en fortsatt kompetens när det gäller både forskning
              och utbildning.
            </seg>
          </u>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:438 om Post- och telestyrelsens
            auktion av 700-megahertzbandet
          </note>
          <note type="speaker">
            Anf. 72 Statsrådet MEHMET KAPLAN (MP):
          </note>
          <u>
            <seg>
              Herr talman! Erik Ottoson har frågat mig vilka åtgärder jag avser
              att vidta för att tillse en väl genomförd auktion av 700-megahertzbandet
              som resulterar i bästa möjliga effekt för slutkunden och vad jag
              avser att vidta för åtgärder för att säkerställa goda förutsättningar
              för konkurrens inom 700-megahertzbandet.
            </seg>
          </u>
          <u>
            <seg>
              Regeringens inriktning är att genomförandet av beslutet om sändningsutrymme
              för marksänd tv ska fortsätta, så att utrymningen av 700-megahertzbandet
              kan ske i tid och på ett så smidigt sätt som möjligt för de aktörer
              som är påverkade.
            </seg>
          </u>
          <u>
            <seg>
              Tillgång till mobil kommunikation är i dag en förutsättning för
              att kun ­ na bo, verka och driva företag i hela landet. En väl
              utbyggd mobil infrastruktur är viktig för att möta människors
              önskan om att använda telefoni och bredband även utanför tätbebyggda
              områden samt för att underlätta företagande och jobbskapande i
              hela landet.
            </seg>
          </u>
          <u>
            <seg>
              Staten har en viktig roll i att skapa goda förutsättningar för
              att den kommersiella utbyggnaden kan fortsätta, bland annat genom
              en väl fungerande marknad och genom att främja effektiv frekvensanvändning
              samt regional och lokal dialog. Frigörandet av 700-megahertzbandet
              för mobila kommunikationstjänster kommer sannolikt att bidra till
              att skapa goda förutsättningar för fortsatt utbyggnad och tillgång
              till sådana tjänster.
            </seg>
          </u>
          <u>
            <seg>
              Post- och telestyrelsen, PTS, har bland annat till uppgift att
              svara för att möjligheterna till radiokommunikation och andra
              användningar av radiovågor utnyttjas effektivt och att främja
              en effektiv konkurrens och är den myndighet som prövar frågor
              om begränsning av antalet tillstånd inom ett frekvensområde.
            </seg>
          </u>
          <u>
            <seg>
              När det gäller frågan om goda konkurrensförutsättningar ska Post-
              och telestyrelsen ta hänsyn till den totala spektrumanvändningen
              när de fattar sina beslut. Det innebär att myndigheten tittar
              på alla frekvenser med liknande egenskaper när de bedömer konkurrenssituationen.
            </seg>
          </u>
          <u>
            <seg>
              Det är alltså Post- och telestyrelsen som enligt lagen om elektronisk
              kommunikation, LEK, har ansvar för att frekvenser används effektivt
              och att effektiv konkurrens främjas.
            </seg>
          </u>
          <u>
            <seg>
              Som Erik Ottoson också framhåller har Post- och telestyrelsen
              goda erfarenheter av auktionsförfaranden, och jag har förtroende
              för att myndigheten genomför sina uppgifter på att bra sätt.
            </seg>
          </u>
          <note type="speaker">
            Anf. 73 ERIK OTTOSON (M):
          </note>
          <u>
            <seg>
              Herr talman! Tack, statsrådet, för svaret! Detta med frekvenser
              och frekvensspektrum är en tekniskt hyggligt komplicerad fråga.
              För att tydliggöra varför detta är viktigt vill jag berätta att
              olika frekvenser lämpar sig olika bra för olika användningsområden.
              Vissa frekvenser är bra på att föra radiovågor över långa avstånd.
              Andra frekvenser är bättre på att ta sig genom strukturer som
              byggnader. Olika frekvenser har också lite olika förutsättningar
              när det gäller att överföra stora mängder information och data.
            </seg>
          </u>
          <u>
            <seg>
              700-megahertzbandet är väldigt värdefullt. Det möjliggör överföring
              av stora mängder data, och det möjliggör väldigt högkvalitativ
              tjänst till slutkund. Därför är frågan om auktionen på detta frekvensband
              väldigt viktig, framför allt för slutkunderna. Detta är troligen
              det band man kommer att använda för att etablera 5G-telefoni,
              alltså dataöverföring som vida överstiger det vi i dag kallar
              för 4G-bandet. Det är hisnande mängder data som kommer att kunna
              överföras till slutkund på det här viset. Därför är detta oerhört
              viktigt.
            </seg>
          </u>
          <u>
            <seg>
              Jag har full förståelse för att statsrådet inte går in i den
              enskilda auktio ­ nen för att se till att detaljerna – skruvarna
              och muttrarna i auktionen – ser ut precis som man skulle önska
              sig. Jag har också full förståelse för att Post- och telestyrelsen
              har ett generellt uppdrag att se till konkurrenssitua ­ tionen
              på telekommarknaden.
            </seg>
          </u>
          <u>
            <seg>
              Jag har dock gjort en liten efterforskning och tittat i regleringsbrevet
              för Post- och telestyrelsen. Jag kunde där inte hitta något direktiv
              från regeringen om att man ska beakta konkurrenssituationen på
              telekommarknaden. Jag tror att det finns skäl att även från vår
              sida vara lite självkritiska och att statsrådet bör beakta detta
              vid skrivningen av framtida regleringsbrev.
            </seg>
          </u>
          <u>
            <seg>
              Även om man beaktar användningen av andra frekvensband när man
              ska göra nya auktioner innebär detta inte att det på det stora
              hela blir rättvist. Det kan vara god konkurrens i andra frekvensband
              som inte alls är lika attraktiva som 700-megahertzbandet, och
              om man då säger att konkurrensen i etern är god innebär det inte
              att vi har lyckats skapa en god konkurrenssituation som levererar
              en bra, billig och effektiv tjänst till slutkund i detta väldigt
              intressanta band. Det kommer ju att bli den nya 5G-tekniken som
              kommer att dominera 700-bandet, och då kommer det att vara väldigt
              attraktivt, och om man ska pressa priset på denna nya tjänst krävs
              det att det finns fler än en eller två operatörer som tillhandahåller
              den.
            </seg>
          </u>
          <u>
            <seg>
              Som auktionen i dag är utformad garanteras, om jag har förstått
              saken rätt, inte fler än två operatörer i detta frekvensband och
              i förlängningen i 5G-tekniken. Det kan få väldigt snedvridande
              effekter på marknaden.
            </seg>
          </u>
          <u>
            <seg>
              Även om jag förstår statsrådets situation och att han inte vill
              gå in i den enskilda auktionen vill jag ändå inskärpa allvaret
              i detta. Finns det något i regleringsbrev eller andra styrsystem
              som statsrådet kan tänka sig att tillämpa här?
            </seg>
          </u>
          <note type="speaker">
            Anf. 74 Statsrådet MEHMET KAPLAN (MP):
          </note>
          <u>
            <seg>
              Herr talman! Tack, Erik Ottoson, för denna oerhört viktiga fråga!
              Det är en framtidsfråga för Sverige. Om vi ska fortsätta att vara
              i världsklass när det gäller användning av telekommunikation och
              bredbandstjänster, och om vårt samhälle ska vara det samhälle
              i världen som bäst tar till vara digitaliseringens möjligheter,
              är det viktigt att 700-megahertzbandet används på optimalaste
              sätt.
            </seg>
          </u>
          <u>
            <seg>
              Jag delar de ingångar Erik Ottoson har i den här frågan. Det
              finns ingen ideologisk skiljelinje i den här frågan. Jag tycker
              att Erik Ottoson mycket tydligt redogör för vad detta frekvensutrymme
              kommer att kunna användas till. Om det funnits en oro för att
              konkurrensen skulle bli satt ur spel skulle jag naturligtvis också
              dela den oron. Nu finns ingenting som tyder på det, och vi bevakar
              detta väldigt noga.
            </seg>
          </u>
          <u>
            <seg>
              Det ligger i regeringens och statens intresse att de operatörer
              som kommer att vinna tilldelning av frekvensutrymme faktiskt agerar
              på ett sådant sätt, både inför och efter tilldelningen, att det
              blir bästa möjliga för slutkunden och samhället i stort.
            </seg>
          </u>
          <u>
            <seg>
              Post- och telestyrelsen är ingen ny myndighet. Det är en myndighet
              som har väldigt många experter. Som jag har uppfattat det under
              de ett och ett halvt år som jag har varit it-minister har Post-
              och telestyrelsen skött sina uppgifter väl under föregående mandatperioder.
              Jag har inte fått några signaler som skulle föranleda mig att
              bli orolig nu. Men om Erik Ottoson har konkreta synpunkter är
              jag naturligtvis beredd att ta med mig dem för att ta reda på
              hur vi kan säkerställa att den konkurrenssituation som jag tycker
              har tjänat Sverige väl ska kunna fortsätta även i framtiden.
            </seg>
          </u>
          <u>
            <seg>
              När jag träffar mina it-ministerkolleger i världen – senast på
              it- och telekommässan i Barcelona, där jag hade förmånen att få
              träffa närmare ett tiotal it-ministrar från olika delar av världen,
              både från länder i vårt närområde och från länder långt härifrån
              – är det en sak de uppfattar som vår styrka i Sverige, nämligen
              att konkurrensen har kunnat upprätthållas tack vare en oberoende
              myndighet, där politikerna inte dikterar detaljer. Det var också
              detta som Erik Ottoson sa. Det är det faktum att vi håller oss
              till ett sådant regelverk som har gjort att vi har haft framgång
              i konkurrenssituationen. Kunderna, slutanvändarna och företagen
              har kunnat dra nytta av detta.
            </seg>
          </u>
          <u>
            <seg>
              Om jag skulle se minsta lilla tecken på att så inte skulle bli
              fallet skulle jag naturligtvis hantera denna fråga som ett statsråd
              kan hantera den gent ­ emot en oberoende myndighet.
            </seg>
          </u>
          <note type="speaker">
            Anf. 75 ERIK OTTOSON (M):
          </note>
          <u>
            <seg>
              Herr talman! Tack, statsrådet, för det villiga följdsvaret!
            </seg>
          </u>
          <u>
            <seg>
              Det finns några konkreta saker som bör adresseras. Vi kan titta
              på auk ­ tionen som gällde 800-bandet, alltså det frekvensband
              som ligger i anslutning till 700-bandet och delar många av de
              tekniska egenskaper som 700 ‑ bandet har. Den auktionen, som redan
              är genomförd på ett föredömligt sätt, var utformad på ett sådant
              sätt att det garanterades att åtminstone tre operatörer fick tillgång
              till någon del av frekvensbandet. Som statsrådet beskriver är
              detta en auktion som man har tittat på från andra länder och som
              har fått mycket beröm. Många har sett på den med avund, liksom
              på Post- och telestyrelsens arbete med en konkurrensneutral telemarknad
              i Sverige. Vi är en förebild för många här, och den positionen
              måste vi slå vakt om.
            </seg>
          </u>
          <u>
            <seg>
              Nu har man gått från att i auktionen om 800-bandet garantera
              tilldelning till tre operatörer till att nu endast garantera tilldelning
              till två operatörer. Då har man möjligen tagit ett steg tillbaka
              . Om jag är korrekt underrättad innebär detta att en väldigt köpstark
              operatör kan få en väldigt stor andel av bandet utan något täckningskrav
              för den delen. Och den andra operatören får en mycket mindre del
              av frekvensbandet, men hela den del man får sig tilldelad efter
              en sådan auktion är belagd med frekvenskrav – av den anledningen
              är det kanske också ett lägre pris.
            </seg>
          </u>
          <u>
            <seg>
              I värsta fall har vi då en operatör som har en väldigt stor del
              med väldigt fördelaktiga villkor, till ett högt pris som den köpstarka
              operatören har råd att betala, som den sedan styckevis och delt
              möjligen kan sälja vidare i andra hand till andra operatörer.
              Sedan har vi en aktör som inte har samma köpkraft men som däremot
              beläggs med ett väldigt stort ansvar att ordna täckning i vårt
              avlånga och glest befolkade land.
            </seg>
          </u>
          <u>
            <seg>
              Det här är möjligen ett orosmoln. Har man en leverantör har man
              ett monopol. Har man två har man möjligen ett oligopol. Har man
              tre har man någonting som börjar likna en marknad. I det här fallet
              garanterar man ju inte någonting som börjar likna en marknad utan
              någonting som gränsar till ett oligopol. Det är i detta som oron
              från min sida, efter att ha talat med operatörer på marknaden,
              ligger.
            </seg>
          </u>
          <u>
            <seg>
              Det är självfallet inte så att 700-megahertzbandet är allena
              saliggöran ­ de för telekommarknaden och för 5G-nätet, men det
              är en väldigt viktig beståndsdel. Det är därför som det är viktigt
              att jag och statsrådet har den här diskussionen.
            </seg>
          </u>
          <u>
            <seg>
              Det har anförts olika synpunkter från aktörer på marknaden om
              hur det här skulle kunna göras bättre. Man använder framför allt
              auktionen som var kring 800-megahertzbandet som en bra förebild.
              Därför kan man möjligen beklaga att det vad gäller auktionen av
              700-megahertzbandet har tagits ett steg tillbaka och att det inte
              garanteras samma fria och öppna konkurrens.
            </seg>
          </u>
          <u>
            <seg>
              Det finns nämligen inget egenvärde i att ha få aktörer. Däremot
              finns det ett egenvärde i att kanske ha något fler aktörer. Därför
              vore det kanske bra om man signalerade i någon form av regleringsbrev,
              kanske ett kompletterande regleringsbrev, att konkurrenssituationen
              i frekvensbanden är avgörande för en god sluttjänst till kund.
            </seg>
          </u>
          <note type="speaker">
            Anf. 76 Statsrådet MEHMET KAPLAN (MP):
          </note>
          <u>
            <seg>
              Herr talman! Tack, Erik Ottoson, för att du nystade i denna relativt
              krångliga materia! Den är nog så viktig, för den avgör vad var
              och en av oss möter när vi slår på våra telefoner, pekplattor
              och datorer och behöver kontakt med internet och med de sociala
              tjänster som finns där. Det handlar om koppling till myndigheter.
              Det handlar om när vi startar företag och om när vi faktiskt lever
              våra liv. I dag är inte internet någonting som är separat och
              frånskilt, utan det är en del av verkligheten för alla i Sverige
              levande människor.
            </seg>
          </u>
          <u>
            <seg>
              Därför tycker jag att den här diskussionen är viktig, och Erik
              Ottoson lyfter denna fråga på ett föredömligt sätt. För protokollets
              skull skulle jag dock vilja säga något. I den andra delen, när
              Erik Ottoson beskrev den auktion som skulle komma råkade han säga
              800-megahertzbandet, tyckte jag mig höra. Jag säger detta så att
              det inte blir fel i protokollet, för det är 700-megahertzbandet
              som vi har framför oss. I första delen av ditt anförande sa du
              800-megahertzbandet, och det var riktigt då.
            </seg>
          </u>
          <u>
            <seg>
              Sedan gäller det situationen med spektrum. Det är svårt att beskriva
              det om man inte har en vit tavla framför sig där man kan rita
              upp hur det här med spektrum funkar. Spektrum är en naturresurs.
              Den är ändlig, som nästan alla andra naturresurser. Men det finns
              ett spektrumtak, och det gör det möjligt att förvärva en maximal
              mängd spektrum i 700-megahertzbandet. Det är inte givet att någon
              operatör kommer att lyckas förvärva så mycket spektrum inom bandet
              att operatören skulle nå det taket. Rent tekniskt är det dessutom
              så att hur mycket man är villig att betala för spektrum i det
              bandet är ett beslut som affärsmässigt kommer att balanseras av
              mot det behov och det utrymme som varje operatör menar är försvarbart
              gentemot sina ägare att faktiskt hantera.
            </seg>
          </u>
          <u>
            <seg>
              Vi vet att i de band som i dag används inom frekvensutrymmet
              är det inte så att hela de utrymmena används av operatörerna.
              Det här är någonting som Post- och telestyrelsen naturligtvis
              har kännedom om. Det var de som gjorde den förra tilldelningen,
              som både Erik Ottoson och jag är nöjda med. Resultatet ser vi
              i Sverige. Som jag tidigare sa tittar till exempel ministerkollegan
              i Finland avundsjukt på hur vi har hanterat den här frågan. Det
              ligger inte på statsråden eller på regeringen, utan det är en
              enskild myndighet som får hantera input men också uppnå målet
              om att vi i Sverige ska fortsätta att vara i världsklass när det
              gäller telefoni och internet.
            </seg>
          </u>
          <u>
            <seg>
              Om någon aktör skulle ha förmågan att förvärva en högre andel
              spektrum kan det naturligtvis potentiellt möjliggöra högre kapacitet
              för slutkunden för just den operatörens användare. Men här talar
              vi då om den större mobila bandbredden, som egentligen i grunden
              inte har inneburit något problem i den tidigare tilldelningen.
              För helt enligt samma resonemang som Erik Ottoson anför skulle
              kanske fyra sluttilldelningar vara bättre än tre. Det är alltid
              en fråga om vad vi får för sluteffekt.
            </seg>
          </u>
          <u>
            <seg>
              Men de här synpunkterna har matats in till PTS – det känner jag
              till. Vi har diskuterat det här med operatörerna enskilt men också
              inom Bredbandsforum. Jag litar fortsatt på att Post- och telestyrelsen
              gör det här i enlighet med bästa möjliga utfall för Sverige.
            </seg>
          </u>
          <note type="speaker">
            Anf. 77 ERIK OTTOSON (M):
          </note>
          <u>
            <seg>
              Herr talman! Statsrådet! Det är mycket riktigt att det ur ett
              konkurrensperspektiv kanske vore än bättre, som sagt, att garantera
              fler än tre tilldelning inom ett sådant här värdefullt band. Det
              är lite grann detta jag vill åt. Som statsrådet är inne på finns
              det inget egenvärde i att i strukturen på auktionen tillåta ens
              möjligheten till ett så pass negativt utfall som jag tidigare
              beskrev, så som det faktiskt ser ut nu.
            </seg>
          </u>
          <u>
            <seg>
              Har man för avsikt att se till att konkurrenssituationen är den
              absolut bästa är det nog en bättre väg framåt att ha ganska många
              olika operatörer inom samma frekvensutrymme, så som är tekniskt
              lämpligt. Blir det för uppdelat får man ju också problem med frekvenstilldelningen
              och hur man på bästa sätt löser detta tekniskt. Det kan skapa
              tekniska problem också. Men vi ligger långt ifrån detta i nuläget.
            </seg>
          </u>
          <u>
            <seg>
              Det man också ska komma ihåg är att Post- och telestyrelsen inte
              bara har konkurrensen för ögonen. Det finns också ett behov av
              att få ut ordentligt med pengar för, så att säga, själva frekvensbanden.
              Man har ett intresse av att få så bra bud som möjligt.
            </seg>
          </u>
          <u>
            <seg>
              Attraktiviteten i detta ligger då i att operatören ska kunna
              tillgodose sina egna behov av frekvens, men det handlar också
              om möjligheten att trycka ut andra operatörer på marknaden. Precis
              utifrån det resonemang som statsrådet själv anförde kring marknadsmässigheten
              i detta finns det en konkurrensfördel i att köpa band som man
              inte använder och som dessutom inte kan användas av någon annan.
              På det viset kan man stärka sin konkurrenssituation.
            </seg>
          </u>
          <u>
            <seg>
              Det här är självfallet någonting som vi vill undvika. Därför
              tror jag att det finns skäl att i regleringsbrevet skriva in ett
              krav på att säkra konkurrensen på telemarknaden.
            </seg>
          </u>
          <note type="speaker">
            Anf. 78 Statsrådet MEHMET KAPLAN (MP):
          </note>
          <u>
            <seg>
              Herr talman! Tack, Erik Ottoson, för den mycket viktiga interpella
              ­ tionsdebatten! Det sista Erik Ottoson sa kommer inte att hända.
              Däremot är det väldigt tydligt att både min regering och tidigare
              regeringar har haft och har ett uttalat syfte med hur frekvenser
              delas ut.
            </seg>
          </u>
          <u>
            <seg>
              Man kan titta på auktionen av 800-megahertzbandet, som genererade
              en intäkt på ca 200 miljarder kronor. Det är rätt stora värden
              som är igång. Det är svårt att spekulera i vad 700-megahertzbandet
              kommer att generera. Men ett viktigt utfall av den förra auktione
              n var att man kunde avsätta 300 miljoner kronor till åtgärder
              för förbättrad täckning. Det är någonting som vi tjänar på, som
              företagen tjänar på och som människor, framför allt de som bor
              på landsbygden, tjänar på. Dessutom handlar det inte om att PTS
              är något som är skilt från staten eller om att det är någon privat
              aktör, utan det är en aktör som ska tjäna Sverige och Sveriges
              befolkning på bästa möjliga sätt.
            </seg>
          </u>
          <u>
            <seg>
              Vi har hittills inte sett någonting som skulle tyda på motsatsen.
              Jag har i alla fall inte hört något om det från Erik Ottoson,
              och det är heller inte min uppfattning. Jag har stor tillit till
              PTS och hur de har jobbat med frågan tidigare. De är väl lämpade
              att jobba vidare med den här frågan.
            </seg>
          </u>
          <u>
            <seg>
              Om det skulle visa sig att det finns minsta lilla tvekan om hur
              det här skulle kunna landa får vi i så fall ta det därifrån. Det
              finns inga sådana signaler, men det är ändå jätteviktigt att Erik
              Ottoson följer det här noga. Jag skulle önska att fler här i kammaren
              faktiskt kunde följa det, för det här kommer att påverka våra
              liv mycket mer än många andra frågor som vi debatterar och diskuterar,
              och väldigt få har kännedom om det. Man tycker att det är en hygienfaktor
              som måste funka.
            </seg>
          </u>
          <note>
            Överläggningen var härmed avslutad.
          </note>
          <note>
            § 15 Svar på interpellation 2015/16:354 om åtgärder för ett bättre
            brottsförebyggande arbete
          </note>
          <note type="speaker">
            Anf. 79 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Beatrice Ask har frågat inrikesministern när regeringen
              planerar att lägga fram den nationella strategin för brottsförebyggande
              arbete och vilka konkreta brottsförebyggande åtgärder som regeringen
              planerar att vidta i närtid. Arbetet inom regeringen är så fördelat
              att det är jag som ska svara på interpellationen.
            </seg>
          </u>
          <u>
            <seg>
              Sverige är på många sätt ett tryggt land. Sett till hela befolkningen
              ökar tryggheten, och människors utsatthet för brott minskar. Samtidigt
              ser vi en oroväckande polarisering i samhället, där alltför många
              människor fortfarande känner sig otrygga och där utsattheten för
              brott är ojämnt fördelad mellan olika grupper och områden.
            </seg>
          </u>
          <u>
            <seg>
              Här måste samhället ta sitt ansvar. Att vi behöver ett väl fungerande
              rättsväsen som kan beivra de brott som begås är en självklarhet.
              Men med samma kraft som vi ska bekämpa kriminalitet måste vi också
              förebygga orsakerna som finns bakom. Det handlar dels om breda
              och långsiktiga välfärdsåtgärder som att öka sysselsättningen
              och höja kunskapsresultaten i skolan, dels om åtgärder för att
              minska sannolikheten att brott begås genom att göra brotten mindre
              lönsamma och svårare att utföra. I det arbetet har offentliga
              aktörer ett stort ansvar, men utan ideella krafter, näringslivet
              och medborgarna når vi inte ända fram.
            </seg>
          </u>
          <u>
            <seg>
              På nationell nivå har detta varit en lågt prioriterad fråga under
              många år. Regeringen vill därför se en nystart för det brottsförebyggande
              arbetet, med ett tydligt nationellt ledarskap. Vi började förra
              året med att ge Brottsförebyggande rådet i uppdrag att belysa
              var utvecklingsbehoven är som störst och hur det nationella stödet
              till kommuner och andra brottsförebyggande aktörer skulle kunna
              förstärkas.
            </seg>
          </u>
          <u>
            <seg>
              I den redovisning som Brå nyligen har lämnat framgår att det
              på de flesta håll i landet finns en nära samverkan i brottsförebyggande
              frågor mellan polis och kommun och ibland även med näringsliv
              och frivilliga. Samtidigt varierar förmågan att vidta rätt åtgärder
              utifrån lokala problembilder. Den genomsnittliga kompetensnivån
              i kommunerna behöver därför höjas för att skapa ett effektivt
              brottsförebyggande arbete över hela landet. Även samverkan mellan
              nationella myndigheter behöver utvecklas.
            </seg>
          </u>
          <u>
            <seg>
              Regeringen kommer nu att vidta åtgärder för att stärka den nationella
              samordningen och utveckla stödet till olika brottsförebyggande
              aktörer. Vi vill bland annat ge Brå en tydligare roll som motor
              i det förebyggande arbetet. Vi har redan i budgeten för 2016 skjutit
              till ytterligare 15 miljoner kronor till Brås brottsförebyggande
              verksamhet och kommer att fortsätta arbeta för att utveckla Brås
              samordnande roll på detta område.
            </seg>
          </u>
          <u>
            <seg>
              Vad gäller situationen i socialt utsatta områden, vilken Beatrice
              Ask nämner i sin interpellation, har vi gett Brå i uppdrag att
              bland annat identifiera framgångsfaktorer och fungerande metoder
              för att förebygga och beivra brott och öka tryggheten. Brottsförebyggande
              och trygghetsskapan ­ de arbete är dock bara en liten del av de
              insatser som är nödvändiga i dessa områden. Här krävs i första
              hand åtgärder utanför kriminalpolitikens område.
            </seg>
          </u>
          <u>
            <seg>
              Som Beatrice Ask nämner kommer regeringen att ta fram en ny natio
              ­ nell brottförebyggande strategi. En sådan strategi kommer att
              spänna över många områden och innefatta såväl sociala som situationella
              aspekter av det brottsförebyggande arbetet. Genom en samlad strategi
              kommer det att bli tydligare hur viktigt det är att alla berörda
              aktörer tar ansvar för det förebyggande arbetet. Målsättningen
              är att den ska vara klar under detta år.
            </seg>
          </u>
          <note type="speaker">
            Anf. 80 BEATRICE ASK (M):
          </note>
          <u>
            <seg>
              Herr talman! Tack för svaret, justitieministern! Min interpellation
              var ställd till inrikesministern med anledning av att han hade
              talat om ett möte som han skulle ha med företrädare för ansvariga
              myndigheter, arbetsgivare och fackförbund om de problem som poliser,
              brandmän och ambulanspersonal upplever i vissa områden.
            </seg>
          </u>
          <u>
            <seg>
              Samtalet som han bjudit in till syftade enligt den artikel han
              hade skrivit till att få en bild av hur poliser, brandmän och
              ambulanspersonal upplever situationen med hot, våld och ett hårdare
              samhällsklimat samt reflektera över genomfört och fortsatt arbete.
            </seg>
          </u>
          <u>
            <seg>
              Eftersom jag utgår ifrån att samtalen ska landa i någon typ av
              resultat var det naturligt att fråga när den utlovade strategin
              för det brottsförebyggande arbetet skulle komma, och den frågan
              har jag nu fått svar på: Målsättningen är att strategin ska bli
              klar under detta år.
            </seg>
          </u>
          <u>
            <seg>
              Med tanke på de stora bekymmer som finns beklagar jag naturligtvis
              att det tar så lång tid, för det är ju så att en strategi av det
              slag som regeringen arbetar med möjligen kan bidra till ett mer
              intensivt arbete för att säkra människors tillgång till samhällsservice
              och den trygghet som människor i arbete behöver när de ska rädda
              liv.
            </seg>
          </u>
          <u>
            <seg>
              Herr talman! Justitieministern antyder att det brottsförebyggande
              arbetet på nationell nivå har varit lågt prioriterat under många
              år, något som den socialdemokratiska och miljöpartistiska regeringen
              nu ska rätta till med en strategi. Det där är dessbättre mest
              politisk retorik och inte sanningen. I den redovisning som Brå
              har lämnat och som är väldigt intressant finns också en beskrivning
              av nationella insatser från 1990-talet och fram ­ åt. Då är det
              så att i mitten av 2010-talet hade lokala råd vuxit fram i de
              flesta av landets kommuner, och fokus kom att läggas på frågor
              om vilket stöd som behövdes till de lokala brottsförebyggande
              aktörerna.
            </seg>
          </u>
          <u>
            <seg>
              Arbetet utvidgades också, och det här är alltså under alliansregeringen,
              i och med att polisen fick i uppdrag att arbeta fram samarbetsöverenskommelser
              med kommunerna. Ett nytt arbete inleddes också för att svara mot
              behovet av bättre förebyggande insatser mot organiserad brottslighet.
              Det gjordes forskningsgenomgångar som rörde grannsamverkan, kameraövervakning
              och brottsprevention, mentorskapsinverkan på återfall i brott
              och hur bättre utomhusbelysning ska kunna förebygga brott. Dessa
              publicerades. Utifrån metoden trygghetsvandringar som började
              i Göteborg togs det också fram en nationell manual för att man
              ska kunna använda detta.
            </seg>
          </u>
          <u>
            <seg>
              Justitieministerns beskrivning var alltså lite felaktig, men
              det är bra att den här bakgrunden finns med, för det som behövs
              nu enligt den kartläggning som Brå gör är åtgärder för att höja
              lägstanivån när det gäller kunskapsbaserat brottsförebyggande
              arbete. Verksamhet finns på många håll, men det systematiska arbetet
              brister och det är väldigt ojämnt.
            </seg>
          </u>
          <u>
            <seg>
              Det behövs också mer utveckling och innovation, säger Brå. Både
              innehåll och kvalitet i arbetet måste utvecklas. Man vill ha höjd
              prioritet och samordning. I dag finns det ingen lagstadgad skyldighet
              för kommunerna att ägna sig åt brottsförebyggande arbete, och
              på vissa håll är det tydligen väldigt svårt att få gehör hos beslutsfattare
              för det här viktiga arbetet.
            </seg>
          </u>
          <u>
            <seg>
              Min fråga till justitieministern är mot den bakgrunden om regeringen
              kommer att tydliggöra kommunernas ansvar för att bedriva ett brottsförebyggande
              arbete och hur man kommer att säkerställa att det viktiga samarbetet
              mellan kommunen och polisen inte tappar fart nu när resurserna
              tryter och det finns många andra stora utmaningar.
            </seg>
          </u>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            § 15 (forts.) Svar på interpellation 2015/16:354 om åtgärder
            för ett bättre brottsförebyggande arbete
          </note>
          <note type="speaker">
            Anf. 81 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Vi avbröts mitt under interpellationen av ajourneringen
              för gruppmötena. Jag ska försöka följa upp de frågor Beatrice
              Ask ställde till mig i sitt första inlägg.
            </seg>
          </u>
          <u>
            <seg>
              Regeringens utgångspunkt är att vi ska bekämpa brotten och brottens
              orsaker. Båda delarna måste göras, inte bara en del. Frågan om
              det före ­ byggande arbetet är högprioriterad för den här regeringen
              i motsats, skulle jag trots allt vilja säga, till den förra regeringen.
              Beatrice Ask tyckte inte om att jag uttryckte det så i interpellationssvaret
              eftersom hon menar att också den förra regeringen tog frågan på
              allvar. Men det är ändå ett faktum att den förra nationella strategin
              mot brottsförebyggande arbete går till ­ baka ända till 1996,
              alltså 20 år sedan. Det var på Laila Freivalds tid. Bea ­ trice
              Ask tog under sina åtta år som justitieminister inga initiativ
              för att uppgradera eller uppvärdera den nationella strategin för
              det brottsförebyg ­ gande arbetet.
            </seg>
          </u>
          <u>
            <seg>
              Men det gör vi. Och det är det arbetet som vi nu har påbörjat
              på en rad olika sätt. Bland annat är det uppdraget till Brå, som
              jag redogjorde för. Det finns 15 miljoner kronor avsatta. Vi kommer
              att tillsätta en särskild nationell samordnare för att stärka
              den nationella ledningen. Jag tror att det behövs mer av statlig
              vägledning.
            </seg>
          </u>
          <u>
            <seg>
              Beatrice Ask frågade mig om kommunernas ansvar. Jag utesluter
              inte att vi behöver tydliggöra kommunernas ansvar. I dag är vi
              i ett läge då vi snarare behöver sprida goda exempel i landets
              kommuner. Det hoppas jag att Brå ska medverka till.
            </seg>
          </u>
          <u>
            <seg>
              Jag har själv gjort en del. Under förra året genomförde jag besök
              i ett antal kommuner för att titta på hur det brottsförebyggande
              arbetet ser ut. Det var Malmö, Trollhättan, Norrtälje och Huddinge.
              Vi träffade representanter för länsstyrelserna i Norrbotten och
              Västerbotten. Jag besökte också Holland, och jag är på väg till
              USA och New York för att se på det brottsförebyggande arbetet.
              Jag har sett exempel på brottsförebyggande arbete i Holland, framför
              allt samarbetet med näringslivet. Vi tänkte att det ska vara samma
              tema när vi besöker New York senare under våren.
            </seg>
          </u>
          <u>
            <seg>
              Grunden för oss socialdemokrater är att det förebyggande arbetet
              genomförs bäst när det finns en i grunden god utveckling för välfärden,
              det vill säga att minska klyftorna och arbetslösheten. Vi ser
              nu att det faktiskt går åt rätt håll i vårt land. Arbetslösheten
              sjunker, tillväxten ökar, nyföretagandet ökar.
            </seg>
          </u>
          <u>
            <seg>
              Låt mig ge en siffra. Sedan den här regeringen tillträdde har
              antalet långtidsarbetslösa sjunkit med 20 000 personer. Det gäller
              att fortsätta utvecklingen, att klyftorna fortsätter att minska.
              För det krävs fördelningspolitik. Det är det breda arbetet.
            </seg>
          </u>
          <u>
            <seg>
              Sedan finns också rättsväsendet. Det handlar om hur rättsväsendet
              arbetar förebyggande inom sina ramar. Här handlar det naturligtvis
              om att klara upp fler brott. Där misslyckades den förra regeringen.
              Det var tvärt ­ om så att andelen uppklarade brott minskade under
              den förra regeringens tid. Den utvecklingen måste vi naturligtvis
              vända.
            </seg>
          </u>
          <u>
            <seg>
              Det handlar också om att hindra återfall i brott, det vill säga
              att se till att Kriminalvården har en sådan verksamhet att färre
              faller tillbaka i brottslighet igen.
            </seg>
          </u>
          <u>
            <seg>
              Sedan finns det lokala förebyggande arbetet och socialtjänstens
              arbete.
            </seg>
          </u>
          <u>
            <seg>
              Så ser vår politik ut, det vill säga fler jobb, minskade klyftor,
              generell välfärd och lokalt brett samarbete. Hur ser Moderaternas
              politik ut? Är er lösning att vi ska sänka lönerna i stället?
            </seg>
          </u>
          <note type="speaker">
            Anf. 82 BEATRICE ASK (M):
          </note>
          <u>
            <seg>
              Herr talman! Den fråga jag ställde utgick från att det kastas
              sten på ambulanspersonal och ambulanser förstörs. Det handlar
              om hur räddningstjänsten förhindras att utöva sitt arbete och
              en rad akuta problem som man på olika sätt behöver arbeta mot.
            </seg>
          </u>
          <u>
            <seg>
              Brottsförebyggande arbete kan vara många olika saker, och det
              var också därför jag sa att jag tycker att det är bra att vi får
              ett besked om när strategin som har utlovats ska komma.
            </seg>
          </u>
          <u>
            <seg>
              Strategier i all ära, men det krävs också konkreta åtgärder för
              att kom ­ ma till rätta med problem. Man kan inte vänta till dess
              arbetslösheten är noll och tro att det löser problemet med att
              kriminella grupperingar utnyttjar ungdomar för att kasta sten
              och bete sig mot myndighetspersoner. Det finns ett förakt och
              en misstro mot myndigheter i flera av de utsatta områdena som
              måste hanteras med praktiska åtgärder.
            </seg>
          </u>
          <u>
            <seg>
              Jag var i Nässjö häromveckan. Ett exempel på vad som görs där
              är att räddningstjänsten och polisen pratar med ungdomar som de
              vet ägnar sig åt verksamhet som inte är acceptabel. De har på
              det sättet pressat ned mängden stölder av olika slag. Det är så
              jag tror att man måste arbeta konkret.
            </seg>
          </u>
          <u>
            <seg>
              Min fråga till justitieministern före uppehållet var: Är regeringen
              beredd att tydliggöra kommunernas ansvar att delta i det brottsförebyggande
              arbetet? I Brås redovisning av hur det ser ut, som är en upprättelse
              vad gäller Alliansens arbete i förhållande till vad ministern
              säger, framkommer en beskrivning av tillkortakommanden i det svenska
              samhället när det gäller det brottsförebyggande arbetet. Brå pekar
              på att det är svårt att få gehör för insatserna i en del kommuner.
              Det vill man ändra på.
            </seg>
          </u>
          <u>
            <seg>
              En annan sak som Brå pekar på är att det lokala brottsförebyggande
              arbetet i viss mån har stagnerat. Det har blivit fantasilöst.
              Man arbetar inte kunskapsbaserat. Alla typer av brott hänger inte
              direkt samman med den allmänna situationen. Det finns i vart fall
              en del enklare sätt att få bukt med problemen. Där tycker jag
              att det är viktigt att fundera över hur man ökar kunskapsnivån
              i frågorna lokalt och hur man säkerställer arbetet.
            </seg>
          </u>
          <u>
            <seg>
              På den moderata partistämman tog vi ställning för att vi vill
              se ett mer aktivt arbete i kommunerna. Vi har inte kommit så långt
              som jag möjligen vill, nämligen att det ska vara ett lagstadgat
              krav på kommunerna att ta ansvar för det brottsförebyggande arbetet.
              Men vi tog ställning för att ansvaret för frågorna bör ligga så
              nära kommunledningen som möjligt för att det ska finnas muskler
              och mandat att agera vid samverkan med polisen.
            </seg>
          </u>
          <u>
            <seg>
              Det sker nu en omorganisation av polisen där åtminstone en positiv
              signal finns, nämligen att man utser kommunpoliser. Brå påpekar
              att det kommer att göra det viktigare att det i fler kommuner
              finns någon som tar ansvar för samordningen mellan kommunala och
              lokala myndigheter, polisen och det civila samhället. När det
              brister kommer det inte att fungera.
            </seg>
          </u>
          <u>
            <seg>
              Jag tror att det är nödvändigt, inte minst i ett kortare perspektiv
              än det år vi ska vänta på en strategi, att vidta åtgärder. Stenar
              kastas hela tiden, och det behöver göras mer på det området. Det
              vore intressant att veta om justitieministern har någon idé om
              något konkret som kan göras så att vi kan slippa en del av problemen
              de kommande månaderna.
            </seg>
          </u>
          <note type="speaker">
            Anf. 83 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Regeringen fick ärva en situation som var djupt
              oroande, som Beatrice Ask delvis själv beskriver. Det var en kombination
              av en mycket hög arbetslöshet, framför allt en mycket hög ungdomsarbetslöshet,
              och en fast etablerad och organiserad kriminalitet. Det var det
              stora misslyckandet för den gamla regeringen, det vill säga misslyckandet
              med att bekämpa brotten och att andelen uppklarade brott minskade
              samt misslyckandet med den sociala situationen och arbetslösheten.
              Det är en grogrund för rekrytering in i kriminella gäng.
            </seg>
          </u>
          <u>
            <seg>
              Då måste man kunna se på båda frågorna. Det handlar om att förbättra
              de sociala förutsättningarna i de områden vi talar om. För att
              kunna vända utvecklingen är arbetslöshetsfrågan, studierna, utbildningsmöjligheterna
              och de generella klyftorna faktiskt helt avgörande. Där misslyckades
              den gamla regeringen. Därför hoppas jag att vi ska klara detta
              lite bättre, och det jag ser är att ungdomsarbetslösheten nu faller
              väldigt snabbt. Det är mycket bra. Tillväxten ökar, och vi måste
              naturligtvis se till att hålla i den. Om vi inte gör det tror
              jag nämligen att utvecklingen blir ännu svårare. Det blir nämligen
              ännu svårare, skulle jag säga, att bryta nyrekryteringen till
              kriminella gäng.
            </seg>
          </u>
          <u>
            <seg>
              Beatrice Ask frågar om jag är beredd att tydliggöra kommunernas
              ansvar, och det sa jag i mitt inlägg. Jag är beredd att titta
              på den frågan precis som jag förstår att Moderaterna nu gör. Just
              nu är vi i ett läge där vi försöker sprida de goda exemplen, alltså
              vad som nu görs i landets kommuner. Jag delar naturligtvis uppfattningen
              att detta arbete måste läggas så nära kommuninvånarna som möjligt.
              Jag delar självklart också uppfattningen att ju högre upp i den
              kommunala hierarkin man för frågorna, desto lättare är det att
              få genomslag för dem. Så har det fungerat på alla ställen när
              jag har varit ute och sett hur det ser ut i landets kommuner.
            </seg>
          </u>
          <u>
            <seg>
              En sak kommer man ändå inte ifrån. Oavsett hur mycket vi gör
              med lokal samordning, med att ta in näringslivet, med att ta in
              ideella krafter och med samverkan mellan stat och kommun kommer
              det till syvende och sist ofta ned till samma typ av sociala frågor
              man måste lösa. Det var egentligen innebörden i den lilla fråga
              jag ställde allra sist i mitt tidigare inlägg. När jag nu tittar
              på hur Moderaternas politik ser ut – man säger att man ska skapa
              fler jobb och så – går det genomgående ut på precis samma tema
              som ni körde på i åtta år, det vill säga att ni ska trycka ned
              dem som har de lägsta lönerna och de lägsta inkomsterna. Då handlade
              det om a-kassa, sjukförsäkring och annat som ni jagade och tryckte
              ned, så att säga. Nu ska det tydligen handla om lönerna.
            </seg>
          </u>
          <u>
            <seg>
              Därför är min enkla fråga denna: Om vi, vad jag förstår av vad
              flera borgerliga partier för fram, ska ha statligt fastställda
              fattiglöner där vi trycker ned lönerna och inkomsterna för väldigt
              många människor – om vi ska gå den amerikanska vägen, så att säga
              – vad kommer det att innebära? Vad kommer det att innebära för
              brottsutvecklingen i ett land att skapa löner som är så låga att
              människor inte kan försörja sig? Det är den fråga jag ställer
              och som jag tycker att Beatrice Ask faktiskt kan fundera lite
              på.
            </seg>
          </u>
          <u>
            <seg>
              Jag är nämligen övertygad om att vi inte kommer att komma till
              rätta med detta om vi inte klarar av att föra en politik som håller
              ihop samhället. Den bygger på lägre klyftor, generell välfärd
              och naturligtvis ökad tillväxt – men också en bra arbetsmarknadsutveckling.
            </seg>
          </u>
          <note type="speaker">
            Anf. 84 BEATRICE ASK (M):
          </note>
          <u>
            <seg>
              Herr talman! Jag är emot sociala problem. Jag skulle vara beredd
              att avskaffa dem omedelbart om det var så enkelt som det låter
              på justitieministern. Jag instämmer inte i beskrivningen av den
              moderata politiken, men jag känner till den socialdemokratiska
              kampanj Sveavägen har bestämt att man ska föra.
            </seg>
          </u>
          <u>
            <seg>
              Det jag tycker att vi måste prata om är de konkreta problem vi
              har med områden som har väldigt hög brottslighet. Det går att
              vidta åtgärder, och det är ju inte så att Socialdemokraterna har
              ärvt alla problem. I vart fall borde det vara så att man om man
              har makten vill göra någonting.
            </seg>
          </u>
          <u>
            <seg>
              Jag tror till exempel att det är nödvändigt att få fler poliser
              ute bland människor. Jag tror att det är nödvändigt att få ett
              fungerande socialt samarbete lokalt som fungerar så att det finns
              nätverksgrupper, civila som ställer upp och mycket annat för att
              öka tryggheten. Jag tror att vi behöver fler sociala insatsgrupper
              som är beredda att ta sig an ungdomar som är på väg in i mycket
              allvarlig grov kriminalitet.
            </seg>
          </u>
          <u>
            <seg>
              Jag tror att vi behöver fundera över hur vi använder kameraövervakning
              för att säkerställa tryggheten på vissa områden. Jag tror också
              att vi måste fundera alldeles särskilt på utryckningspersonalens
              situation, så att de kan rädda liv i olika områden. Jag tror att
              det är nödvändigt att fundera över ansvarsfördelningen när det
              gäller det brottsförebyggande arbetet mellan olika kommunala instanser,
              polisen och andra. Det finns en rad frågor som behöver hanteras.
            </seg>
          </u>
          <u>
            <seg>
              Det är också så att vi har många människor som saknar insikt
              i vad som gäller i Sverige. Här finns det väldigt mycket att göra
              eftersom vi har en stor tillströmning av flyktingar och andra
              som ibland bidrar till konflikter därför att de är osäkra, rädda
              och mår dåligt. Här måste ett informationsarbete komma igång.
              Det är ingen strategi som löser det, utan det är konkreta insatser.
            </seg>
          </u>
          <note type="speaker">
            Anf. 85 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Vi ärvde som sagt ett l and där klyftorna hade ökat
              snab ­ bare än i något annat land i OECD-området. Vi ärvde också
              ett land där vi hade en mycket hög ungdomsarbetslöshet – och fortfarande
              har, även om den är på väg ned – i kombination med en fast etablerad
              och organiserad kriminalitet. Det är klart att man inte klarar
              ut det i en handvändning, utan det tar tid att försöka vända det.
            </seg>
          </u>
          <u>
            <seg>
              Ungdomsarbetslösheten är på väg ned. Jag ser fram emot att vi
              ska kunna göra särskilda riktade satsningar mot de områden Beatrice
              Ask talar om, men då tror jag att det är viktigt att säga att
              man inte kommer någonstans med bara några enkla projektpengar.
              I grunden handlar det i stället om att man måste ha en politik
              som innebär att klyftorna totalt sett minskar i samhället. Det
              handlar om att bygga vidare på den generella välfärden.
            </seg>
          </u>
          <u>
            <seg>
              Vi kan väl säga att utvecklingen i en del områden faktiskt är
              förskräckande i en del avseenden. Jag ser att till exempel antalet
              skottskador, om man tittar på den delen, ökade med 50 procent
              mellan 2006 och 2014. Det är en följd av att vapen har kommit
              in på ett annat sätt och av att de kriminella gängen finns. Nu
              går vi fram med insatser för att bekämpa de kriminella gängen.
              Det är ett antal lagförslag som kommer till riksdagens bord under
              våren, men vi går också in med sociala insatser. Vi kommer att
              förstärka socialtjänsten med sammanlagt över 1 miljard kronor
              under de när ­ maste fyra åren. Det är en otroligt viktig satsning
              på den sociala barn- och ungdomsvården.
            </seg>
          </u>
          <u>
            <seg>
              Ska vi vända detta måste man arbeta både generellt på till de
              områden vi talar om och med riktade satsningar mot barn och unga.
            </seg>
          </u>
          <note>
            Överläggningen var härmed avslutad.
          </note>
          <note>
            § 16 Svar på interpellation 2015/16:424 om avvisning och utvisning
          </note>
          <note type="speaker">
            Anf. 86 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Beatrice Ask har frågat inrikesministern vilka konkreta
              åtgärder han och regeringen är beredda att vidta för att möjliggöra
              fler utvisningar och avvisningar för att nå den nivå som han uttryckt
              och om det finns behov av att efterfråga berörda myndigheters
              synpunkter på lagstiftningen och regler som skapar svårigheter
              i arbetet.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på frågan.
            </seg>
          </u>
          <u>
            <seg>
              Ett fungerande asyl- och mottagningssystem förutsätter att personer
              som har fått ett lagakraftvunnet avslag på sin asylansökan återvänder
              till sina hemländer. Det är en förutsättning för en rättssäker
              och trovärdig asylprocess. Det handlar också om att kunna ta emot
              och frigöra platser i boendena för dem som kommer till Sverige
              och söker asyl.
            </seg>
          </u>
          <u>
            <seg>
              Det kraftigt ökade antalet asylsökande under 2015 innebär att
              antalet personer som ska återvända förväntas öka betydligt. Arbetet
              med återvändande och verkställigheter är en prioriterad fråga
              för regeringen, och en rad olika åtgärder måste vidtas för att
              öka antalet återvändanden. I det inbegrips ett förstärkt arbete
              med att ensamkommande barn ska kunna återvända.
            </seg>
          </u>
          <u>
            <seg>
              Regeringen avser att föreslå ytterligare medel till berörda myndigheter
              för att förstärka och effektivisera arbetet med återvändande.
              Dessutom kommer medel att behövas för att utöka antalet förvarsplatser.
              Regeringen verkar också för ett bättre och effektivare samarbete
              med mottagarländerna när det gäller återtagande av personer som
              ska återvända. För att underlätta arbetet kommer regeringen att
              föreslå resurstillskott för utplacering av sambandspersoner för
              återvändande vid svenska ambassader i aktuella länder.
            </seg>
          </u>
          <u>
            <seg>
              Regeringen har också kommit överens med de borgerliga partierna
              om att ta bort rätten till dagersättning och rätten till anläggningsboende
              för vuxna utan barn efter att ett beslut om av- eller utvisning
              fått laga kraft. En lagrådsremiss kommer att presenteras inom
              kort. Ambitionen är att lagstiftningen ska träda i kraft i juli
              2016.
            </seg>
          </u>
          <u>
            <seg>
              Vidare har Migrationsverket och Polismyndigheten i regleringsbreven
              för 2016 fått i uppdrag att med bistånd av Kriminalvården genomföra
              en försöksverksamhet med syfte att effektivisera återvändandet.
              Målet är att vistelsetiden för personer som är inskrivna i mottagandet
              och har lagakraftvunna av- eller utvisningsbeslut påtagligt förkortas
              genom att fler avlägsnandebeslut verkställs.
            </seg>
          </u>
          <note type="speaker">
            Anf. 87 BEATRICE ASK (M):
          </note>
          <u>
            <seg>
              Herr talman! Jag tackar för svaret. Jag ställde frågan till inrikesminis
              ­ tern med anledning av att statsrådet Anders Ygeman i medierna
              bedömde att vi kan räkna med att uppemot 80 000 personer kan komma
              att utvisas de närmaste åren. Justitieministerns svar är något
              mer nyanserat, och jag har stor respekt för det.
            </seg>
          </u>
          <u>
            <seg>
              Det är viktigt att den som fått sin asyl prövad lämnar landet
              efter beslut om att ansökan avslagits.
            </seg>
          </u>
          <u>
            <seg>
              Det är också viktigt att personer som inte registrerats, men
              som stannat permanent som papperslösa, hittas och avvisas.
            </seg>
          </u>
          <u>
            <seg>
              Den stora vågen av flyktingar den senaste tiden innebär, som
              vi alla vet, stora utmaningar för hela samhället. Det bästa ur
              alla perspektiv är givetvis om människor som inte ges uppehållstillstånd
              lämnar landet självmant, men i många fall krävs tvång.
            </seg>
          </u>
          <u>
            <seg>
              Av de ca 12 000 som återvände förra året krävdes tvång i ungefär
              en fjärdedel av fallen. Enligt de beräkningar som har gjorts av
              att det blir ca 32 000 avslagsbeslut på asylansökningar 2016 skulle
              det innebära ungefär 8 000 tvångsutvisningar. Det är långt ifrån
              de 80 000 som Anders Ygeman talat om, och det är dubbelt så många
              som polisen räknar med att klara av, i vart fall enligt deras
              hemsida.
            </seg>
          </u>
          <u>
            <seg>
              Mot den bakgrunden är det naturligtvis bra att regeringen avser
              att ge berörda myndigheter mer resurser. Och jag ser positivt
              på arbetet visavi mottagarländer och utplacering av sambandspersoner,
              liksom att dagersättningen och rätten till anläggningsboende tas
              bort från den 1 juni i år. Inför det måste naturligtvis rutiner
              och resurser för avvisning rustas hos berörda myndigheter. Pågår
              det ett sådant arbete? Om det inte är på plats när de nya reglerna
              träder i kraft är ju risken stor att många avviker och stannar
              kvar som papperslösa. Med tanke på att polisen i dag har 21 000
              verkställighetsbeslut på bordet, där 13 000 personer har avvikit,
              vore det att öka problemen i stället för att minska dem.
            </seg>
          </u>
          <u>
            <seg>
              Att inblandade myndigheter effektiviserar sitt samarbete är givetvis
              nödvändigt. Här pågår ”en försöksverksamhet”. Frågan är vad man
              menar med försök egentligen, för det är givetvis helt nödvändigt
              att nå resultat i detta arbete. Var det svårt att få med sig Miljöpartiet
              på detta att man skulle kräva en effektivisering, eller vad kan
              det vara? Oavsett vilket kommer det naturligtvis att krävas resurser,
              vilket framhållits av både polisen och andra.
            </seg>
          </u>
          <u>
            <seg>
              En annan sak är bristen på förvarsplatser, som innebär att inte
              ens personer där man anser att ett förvarsbeslut är nödvändigt
              för att klara avvisningen kan hanteras. Det gäller inte minst
              i norra Sverige. Många flyktingförläggningar ligger i bygder med
              väldigt långa avstånd. Jag har sett exempel i Norrland där man
              har 90 mil enkel resa ned till förvaret i Gävle. Det säger då
              sig självt att resurserna inte alls räcker till. Det finns alltså
              en verklighet som är långt ifrån de stora medieutspelen.
            </seg>
          </u>
          <u>
            <seg>
              Min andra fråga i interpellationen gäller det som ofta dyker
              upp när man pratar med människor, att det finns regler som skapar
              hinder för ett effektivt arbete. Borde då inte myndigheterna få
              i uppdrag att komma med förslag till förenklingar så att de får
              ett bra beslutsunderlag?
            </seg>
          </u>
          <note type="speaker">
            Anf. 88 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jo, självklart, och ett sådant arbete med myndigheterna
              pågår just nu väldigt intensivt i Regeringskansliet där vi frågar
              myndigheterna: Är det så att vi behöver ändra något regelverk
              för att få det här att bli bättre och mer effektivt?
            </seg>
          </u>
          <u>
            <seg>
              Det anknyter till Beatrice Asks fråga när det gäller försök eller
              inte försök. De försök som görs handlar bland annat om lokalisering
              av Polisen, Migrationsverket och Kriminalvården på samma ställe,
              så att det blir mycket lättare för dem att tala med varandra och
              att ha korta beslutsvägar.
            </seg>
          </u>
          <u>
            <seg>
              Jag och statsministern besökte förvaret i Märsta för två veckor
              sedan. Det är ett exempel på hur man just har samlokaliserat.
              Den modellen tror jag behöver utvidgas till hela landet när vi
              nu står inför en så väldigt stor uppgift.
            </seg>
          </u>
          <u>
            <seg>
              Vi är överens om grundprincipen att om man har skyddsbehov får
              man stanna. Har man inte skyddsbehov kommer man att få avslag
              på sin ansökan och får då åka hem. Det där är naturligtvis ofta
              lättare sagt än gjort, eftersom det kan finnas olika hinder för
              det. Men förra året kom det 160 000 asylsökande. Vi har just nu
              180 000 i systemet. Migrationsverket kommer enligt prognosen att
              fatta ungefär 95 000 beslut i år, att jämföra med 60 000 beslut
              2014, så Migrationsverket ökar sin kapacitet här. Vi räknar med
              att det blir, precis som Beatrice Ask sa, ungefär 32 000 avslag
              i år, men sedan kommer 2017 och året därpå, så när inrikesminister
              Anders Ygeman talar om 60 000–80 000 de kommande åren är det faktiskt
              inte så dåligt prognostiserat. Det kan mycket väl hamna där någonstans
              beroende på hur avslagsfrekvenserna ser ut de kommande åren. Det
              får vi se. Det är i alla ungefär det som vi måste ta höjd för
              de kommande åren. Det beror också på hur många som kommer i år.
            </seg>
          </u>
          <u>
            <seg>
              12 000 återvände förra året, 9 000 frivilligt och 3 000 med tvång.
              Ibland får man bilden av att det knappt är någon som återvänder.
              Det är fullständigt fel och en myt. Ungefär 1 000 i månaden återvänder
              faktiskt till sina hemländer.
            </seg>
          </u>
          <u>
            <seg>
              Det är viktigt att det fungerar för legitimiteten i systemet
              att människor vet att om de har fått ett avslag måste de faktiskt
              återvända hem.
            </seg>
          </u>
          <u>
            <seg>
              Det andra är att vi behöver platserna på asylboendena. Vi har
              ungefär 100 000 i våra asylboenden nu. De är inte bara fulla utan
              överfulla på vissa platser. Vi måste se till att glesa ut människor
              så att de inte ska behöva bo på trångt som de tvingats till sedan
              i höstas.
            </seg>
          </u>
          <u>
            <seg>
              Det tredje är att motverka det skuggsamhälle som annars riskerar
              att växa fram där flera människor går under jorden och arbetar
              illegalt.
            </seg>
          </u>
          <u>
            <seg>
              Det fjärde är att man måste minska incitamenten för att komma
              till Sverige med uppenbart ogrundade asylansökningar. Då är återvändandet
              viktigt också ur det perspektivet.
            </seg>
          </u>
          <u>
            <seg>
              Vi har 315 miljoner kronor avsatt till avvisning i år, men vi
              kommer att behöva mer pengar för det. Vi kommer också att anslå
              mer pengar till de myndigheter vi talar om. Vi kommer att behöva
              fler förvarsplatser. Vi kommer att behöva placera ut sambandsmän
              i ett antal av de intressanta länderna för att se till att underlätta
              återvändandet. Vi har uppdraget till Migrationsverket och Polisen
              att effektivisera, som jag redogjorde för. Vi har förslaget om
              att dra in ersättningen och boendet för vuxna som ändå är kvar
              eller har boende. Det var ett lagförslag som vi gick fram med
              i torsdags. Och vi har pågående arbeten med några av mottagarländerna,
              framför allt Afghanistan, för att få till stånd ett återtagandeavtal.
              Det tror jag är väldigt viktigt för att få detta att fungera.
            </seg>
          </u>
          <note type="speaker">
            Anf. 89 BEATRICE ASK (M):
          </note>
          <u>
            <seg>
              Herr talman! Justitieministern säger att ett arbete pågår för
              att myndigheterna ska plocka fram regler och praxis som borde
              ändras. Jag vill bara säga att jag har letat i direktiven ganska
              ordentligt efter det men hittade det inte. Men jag är väldigt
              glad om det i alla fall pågår ett sådant arbete, för jag stöter
              på människor som arbetar i myndigheterna som alltid ger exempel
              på saker som är ett hinder eller ett problem. Ibland känner jag
              igen problemet och ibland inte. Men jag är lite intresserad av
              att man faktiskt lyfter fram detta, dels för att få bort onödig
              kritik mot systemet och att det är politikernas fel, dels för
              att det kan finnas sådant som man inte har tänkt på som skulle
              kunna förenklas och förbättras. Det behövs ju eftersom vi har
              stora volymer och stora utmaningar framför oss.
            </seg>
          </u>
          <u>
            <seg>
              Det är bra också att antalet platser i förvar ökas, för i dag
              avstår man från att fatta förvarsbeslut i en del ganska allvarliga
              ärenden därför att man helt enkelt inte har någonstans att placera
              människor. Det innebär att det inte finns plats för sådana som
              definitivt borde utvisas – nu tänker jag mer på av andra skäl
              än att människor är här fast de inte borde. De kanske har en utvisningsdom
              eller annat. Det där är illa, så jag hoppas verkligen att det
              hanteras.
            </seg>
          </u>
          <u>
            <seg>
              Sedan tycker jag att det är bra att Migrationsverket ökar sin
              kapacitet. Jag tror att alla medborgare ser att man anstränger
              sig till det yttersta och får väldigt mycket levererat. Det är
              utmärkt.
            </seg>
          </u>
          <u>
            <seg>
              Det som oroar lite är naturligtvis vad det blir för kvalitet
              i arbetet. Bland annat har de stora ärendemängderna gjort att
              man inte omedelbart gör en rejäl utredning, vilket gjordes tidigare.
              Det gör att till exempel Säkerhetspolisens möjligheter att pröva
              eventuella synpunkter på personer kommer alldeles för sent.
            </seg>
          </u>
          <u>
            <seg>
              När det gäller avvisning och utvisning är ofta ett problem att
              de ärenden som polisen har fått in är ganska dåligt beredda. Identiteten
              är inte riktigt klarlagd, och det saknas underlag. Det är klart
              att om inte papperen är i ordning blir det ännu svårare att utvisa
              personer och ännu svårare att övertyga ett mottagarland om att
              ta emot de utvisade personerna. Här är det viktigt att säkerställa
              att man ökar effektiviteten, att man är noga med kvaliteten och
              att man pressar tiderna.
            </seg>
          </u>
          <u>
            <seg>
              Jag tror att det är viktigt att få in aspekten att det kan finnas
              människor som tar sig in i flyktingströmmarna som definitivt inte
              har i Sverige att göra. Då tänker jag närmast på personer som
              har terroristambitioner och annat, så det är viktigt att detta
              fungerar.
            </seg>
          </u>
          <u>
            <seg>
              Ett problem är att polisen och myndigheterna inte levererar i
              den utsträckning som regeringen önskar. Polisens prognoser ligger
              långt under regeringens, och det bekymrar mig. Om polisen tror
              att man klarar 4 000 är man långt ifrån även om man arbetar under
              flera år.
            </seg>
          </u>
          <u>
            <seg>
              Då krävs det resurser och en metodik, och det vore bra om vi
              kunde nå ett läge där regeringens ambitioner stämmer överens med
              vad myndigheterna anser att de ska åstadkomma och tror att de
              klarar av. Det är först då vi får resultat i det komplicerade
              och svåra arbetet med avvisning och utvisning.
            </seg>
          </u>
          <note type="speaker">
            Anf. 90 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Ja, det är klart att det kommer att bli svårt. Detta
              är en av de största uppgifterna som svensk statsförvaltning har
              ställts inför på väldigt länge.
            </seg>
          </u>
          <u>
            <seg>
              Vi har 160 000 asylsökande. Många kommer att få stanna, framför
              allt de som kommer från krigszonerna i Syrien och delar av Irak.
              Många kommer dock inte att få stanna och måste åka hem. Det innebär
              att vi måste skala upp verksamheten ganska rejält under året.
            </seg>
          </u>
          <u>
            <seg>
              Förra året åkte 12 000 hem, alltså ungefär 1 000 i månaden. Det
              bör sägas för att mota mytbilden om att det inte fungerar över
              huvud taget.
            </seg>
          </u>
          <u>
            <seg>
              Vi behöver som sagt skala upp. Det är förstås en resursfråga,
              och det handlar om förvarsplatser, sambandsmän och lagstiftning.
            </seg>
          </u>
          <u>
            <seg>
              Självklart kommer det att bli svårt. Det är nog ingen som tror
              något annat.
            </seg>
          </u>
          <u>
            <seg>
              Vi går igenom de hinder och regler som vi kan behöva ändra på.
              Skulle vi behöva lagstiftning återkommer vi givetvis till riksdagen.
              Annars kan mycket förändras på förordningsnivå.
            </seg>
          </u>
          <u>
            <seg>
              En sak som har lyfts upp från flera håll, inte minst från polishåll,
              är att vi också måste vara beredda att öka både tillsyn och sanktioner
              på arbetsplatser.
            </seg>
          </u>
          <u>
            <seg>
              De som blir kvar i Sverige och arbetar illegalt för att försörja
              sig på något sätt utsätts ofta för en avskyvärd exploatering.
              De jobbar för 10 kronor i timmen och bor i källare. Det är helt
              oacceptabelt av mänskliga skäl men också för att arbetsgivare
              som utnyttjar arbetskraft på detta sätt tillskansar sig en konkurrensfördel
              i förhållande till andra företag.
            </seg>
          </u>
          <u>
            <seg>
              Detta måste vi komma till rätta med. Vi ska inte ha en situation
              där fler och fler människor lever i denna skuggtillvaro.
            </seg>
          </u>
          <u>
            <seg>
              Hur ser vi då till att komma till rätta med de oseriösa företag
              som ägnar sig åt detta? Det pågår en utredning som kommer att
              bli färdig till hösten där vi tittar över både sanktioner och
              tillsynsmöjligheter på arbetsplatser och arbetsgivare.
            </seg>
          </u>
          <u>
            <seg>
              Är Beatrice Ask beredd att samarbeta i denna fråga, det vill
              säga att öka trycket på de oseriösa företag och arbetsgivare som
              använder sig av sådan arbetskraft och utnyttjar denna situation
              och dessa människor på ett otillbörligt sätt?
            </seg>
          </u>
          <note type="speaker">
            Anf. 91 BEATRICE ASK (M):
          </note>
          <u>
            <seg>
              Herr talman! Moderaterna har ju drivit på regeringen i detta
              arbete, och det finns ingen anledning att göra annorlunda framöver.
            </seg>
          </u>
          <u>
            <seg>
              Det är otroligt viktigt att säkerställa att det är ordning och
              reda i detta land. Det finns inga skäl i världen att inte säkerställa
              att företag är seriösa och att vi inte har svartarbete. En del
              av effekten av en del reformer som vi genomförde gjorde ju svarta
              jobb vita, och vi måste fortsätta arbeta för att säkerställa det.
            </seg>
          </u>
          <u>
            <seg>
              Det är alltså självklart att vi ska arbeta med det, men det är
              inte säkert att vi i alla detaljer kommer att vara helt överens
              om hur vi ska gå till väga.
            </seg>
          </u>
          <u>
            <seg>
              Det är viktigt att människor inte utnyttjas som arbetskraft och
              på det sättet blir kvar som papperslösa. Att bygga ett skuggsamhälle
              av människor som står vid sidan av alla regelverk är väldigt illa
              i det längre perspektivet för den enskilde, för dennes familj
              och för samhället. Det kan vi inte acceptera.
            </seg>
          </u>
          <u>
            <seg>
              De som rekryterar allra bäst är tyvärr brottsligheten. Kriminaliteten
              har en otrolig entreprenörsförmåga när det gäller att ta sig an
              människor som på olika sätt är svaga eller söker sin försörjning.
              De blir lätta offer för utnyttjande av olika slag.
            </seg>
          </u>
          <u>
            <seg>
              Detta kräver att vi har ett gediget arbete mot organiserad kriminalitet,
              mot penningtvätt och allt vad det nu kan handla om. Det är just
              i denna gråzon som många av dessa människor kan komma att utnyttjas.
            </seg>
          </u>
          <u>
            <seg>
              Justitieministern kan definitivt räkna med mitt stöd i arbetet
              mot denna typ av utnyttjande av människor. Det är inte acceptabelt
              i ett bra samhälle, och det finns inget behov av det heller. Tvärtom
              måste vi säkerställa att människor har rimliga möjligheter att
              försörja sig på ett vettigt sätt.
            </seg>
          </u>
          <u>
            <seg>
              Är man i Sverige ska man vara det på legala grunder. Inga andra
              skäl är acceptabla. Det handlar om att få samhället att fungera,
              så det är inga konstigheter för min del.
            </seg>
          </u>
          <note type="speaker">
            Anf. 92 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jag tackar Beatrice Ask för debatten och för klargörandet
              i slutet. Vi kan nämligen behöva göra en del lagförändringar när
              vi får resultatet av utredningen om tillsyn och sanktioner mot
              de arbetsgivare som utnyttjar situationen. Då är det bra att veta
              att Moderaterna har samma ingång som vi.
            </seg>
          </u>
          <u>
            <seg>
              Låt mig sammanfatta. Drygt 300 miljoner kronor är avsatta för
              avvisning i år. Vi kommer att behöva öka den summan, och det återkommer
              vi med i en ändringsbudget. Vi kommer att behöva ta fram fler
              förvarsplatser, och det pågår en diskussion om var de ska ligga
              och hur vi ska kunna skala upp det. Det ställer ganska stora krav
              på lokalerna eftersom vi talar om låsta utrymmen med en förhållandevis
              hög säkerhet. Det gör det inte alldeles lätt att ta fram nya sådana
              institutioner. Men vi kommer att behöva fler platser.
            </seg>
          </u>
          <u>
            <seg>
              Vi behöver sambandsmän i de länder som berörs och avtal med fler
              länder. Tidigare nämnde jag Afghanistan. Jag kan också nämna Marocko.
              Vi behöver kunna avvisa de marockanska gatubarnen i Stockholm
              och Göteborg, och då måste vi ha ett samarbete med Marocko.
            </seg>
          </u>
          <u>
            <seg>
              Jag nämnde lagförslaget om att vuxna inte längre ska kunna uppbära
              ersättning eller få boende. Vi återkommer till riksdagen om det
              så fort vi kan.
            </seg>
          </u>
          <u>
            <seg>
              Vi har också ett uppdrag till Migrationsverket och polisen att
              effektivisera.
            </seg>
          </u>
          <u>
            <seg>
              Det är en stor uppgift, men jag är övertygad om att vi kommer
              att klara av den. Lätt blir det inte, men samarbetar vi och riksdagen
              ska vi nog kunna klara det.
            </seg>
          </u>
          <note>
            Överläggningen var härmed avslutad.
          </note>
          <note>
            § 17 Svar på interpellationerna 2015/16:367 och 371 om nätmobbning
            och näthat
          </note>
          <note type="speaker">
            Anf. 93 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Edward Riedl har frågat mig vilka konkreta åtgärder
              jag har vidtagit för att motverka nätmobbningen och näthatet.
            </seg>
          </u>
          <u>
            <seg>
              Jag vill vara tydlig med att hot och andra kränkningar kan vara
              lika allvarliga om de framförs via nätet som någon annanstans.
              Det är ofta kvinnor eller ungdomar som drabbas av kränkningarna.
              Även journalister och andra som deltar i den offentliga debatten
              utsätts många gånger för hot och kränkningar. Det är naturligtvis
              oacceptabelt i ett demokratiskt samhälle.
            </seg>
          </u>
          <u>
            <seg>
              Vi kan med teknikens hjälp nå varandra när som helst och var
              som helst för att byta eller sprida åsikter och information utan
              att hindras av natio ­ nella gränser. Det är en landvinning för
              yttrandefriheten och en hörnsten i ett demokratiskt samtal. Samtidigt
              har det blivit lättare att skada andras integritet genom hot,
              kränkningar och spridning av privata och känsliga uppgifter.
            </seg>
          </u>
          <u>
            <seg>
              Det är för mig uppenbart att det straffrättsliga skyddet för
              den personliga integriteten i vissa delar är omodernt och otillräckligt.
              Ett bättre skydd mot näthat behövs för att värna varje människas
              rätt till sin personliga integritet. Det är också viktigt för
              en fortsatt fri åsiktsbildning och debatt där alla kan delta.
            </seg>
          </u>
          <u>
            <seg>
              Vi behöver stärka lagstiftningen för att kunna ge ett bättre
              skydd mot hot och kränkningar. Jag välkomnar därför de förslag
              till skärpt lagstiftning som överlämnades till mig av en utredning
              för en månad sedan.
            </seg>
          </u>
          <u>
            <seg>
              Utredaren föreslår bland annat en ny brottsrubricering, olaga
              integritetsintrång, som kriminaliserar intrång i någons privatliv
              genom spridning av integritetskänsliga bilder och uppgifter. Utredaren
              föreslår också att straffbestämmelserna om olaga hot och ofredande
              utvidgas och att förtals- och förolämpningsbestämmelserna moderniseras.
            </seg>
          </u>
          <u>
            <seg>
              Utredarens förslag är nu ute på remiss, och jag inväntar remissinstans
              ­ ernas synpunkter. Jag är övertygad om att vi därefter kommer
              att ha ett bra underlag för att kunna gå vidare med lagstiftning
              som mer effektivt kan motverka de problem som finns på nätet.
            </seg>
          </u>
          <u>
            <seg>
              Utöver den översyn av lagstiftningen som vi arbetar med har Brottsförebyggande
              rådet på regeringens uppdrag kartlagt polisanmälda hot och kränkningar
              riktade mot enskilda personer via internet. Kartläggningen publicerades
              i en rapport förra året. I rapporten beskrivs ett urval av polisanmälda
              brott med särskilt fokus på skillnader mellan könen.
            </seg>
          </u>
          <u>
            <seg>
              Brå lämnar också flera konkreta förslag till åtgärder och insatser
              bland annat för att förbättra myndigheternas hantering av ärenden
              avseende kränkningar på internet. Regeringen arbetar med att följa
              upp dessa förslag och har till exempel gett Brå i uppdrag att
              kartlägga it-relaterade inslag i anmälda brott.
            </seg>
          </u>
          <u>
            <seg>
              Även om straffrättsliga åtgärder är viktiga är de naturligtvis
              inte hela lösningen för att komma till rätta med de problem som
              finns på nätet. Till exempel behöver det förebyggande arbetet
              stärkas, och regeringen avser att återkomma med en handlingsplan
              för att värna det demokratiska samtalet mot hot och hat som kommer
              att omfatta bland annat förtroendevalda och journalister.
            </seg>
          </u>
          <u>
            <seg>
              Det är viktigt att arbeta brett för att motverka hot och kränkningar.
              Där har föräldrar, civilsamhället och det allmänna ett gemensamt
              ansvar, och regeringen är beredd att ta sin del av ansvaret.
            </seg>
          </u>
          <note type="speaker">
            Anf. 94 EDWARD RIEDL (M):
          </note>
          <u>
            <seg>
              Herr talman! Jag vill börja med att tacka ministern för svaret.
            </seg>
          </u>
          <u>
            <seg>
              Jag har ställt två interpellationer till ministern. Den ena handlar
              om nätmobbning och den andra om näthat. Det handlar i grunden
              om två olika delar av samma utmaning.
            </seg>
          </u>
          <u>
            <seg>
              För de flesta unga människor är smarta telefoner, plattor och
              bärbara datorer med ständig uppkoppling till internet något självklart
              och helt integrerat i deras liv i dag. Den ständiga uppkopplingen
              är närvarande dygnets alla timmar för unga människor. Allt sker
              i realtid, och sociala medier är lika mycket verklighet som livet
              utanför skärmarna på telefoner och plattor. Ungdomar använder
              de smarta telefonerna till att skicka in läxor, delta i flera
              olika sociala medier samtidigt och titta på sin favoritserie –
              allt samtidigt och med samma plattformar.
            </seg>
          </u>
          <u>
            <seg>
              I grund och botten är den tekniska utvecklingen fantastisk och
              skapar på många sätt en ny och bättre värld. Dagens ungdomar reser
              till alla möjliga platser, och världen blir allt mindre. Sociala
              medier möjliggör kontakt med kompisarna hemma samtidigt som nya
              vänner läggs till i olika sociala nätverk. Som tonårsförälder
              kan man inte låta bli att fascineras över allt som våra ungdomar
              gör.
            </seg>
          </u>
          <u>
            <seg>
              Men den uppkopplade världen är relativt ny som företeelse. Vi
              som är tonårsföräldrar i dag levde i vår ungdom faktiskt i en
              tid där internet inte fanns, vilket låter helt obegripligt för
              våra barn. Tekniken har faktiskt kommit samtidigt som dagens ungdomar
              växt upp. Det gör att dagens föräldragenerations kunskap om allt
              detta är relativt begränsad samtidigt som lagstiftningen inte
              på något sätt är anpassad till den verklighet som våra ungdomar
              lever i. Det är mot denna bakgrund jag har ställt de två interpellationerna
              till ministern.
            </seg>
          </u>
          <u>
            <seg>
              Nätmobbning är på flera sätt värre än den mobbning som tidigare
              skedde i skolan. I dag fortsätter skolans mobbning även efter
              skoltid. Med ständig uppkoppling och sociala medier kommer den
              som utsätts för mobbning inte undan sina plågoandar. Dessutom
              sker mobbningen på sociala medier i stor utsträckning helt utan
              vuxenvärldens insyn.
            </seg>
          </u>
          <u>
            <seg>
              Den som är tonårsförälder kanske står och gör kvällsmat och lever
              i tron att den 13-åriga dottern sitter på sitt rum och gör läxorna
              eller ser någon serie. I själva verket fortsätter den mobbning
              hon utsattes för i skolan även i mobilen. Den fortsätter när de
              äter kvällsmat tillsammans.
            </seg>
          </u>
          <u>
            <seg>
              Föräldrarna kanske ber sin ungdom att lägga ned telefonen i tron
              att hon pratar med någon kompis, men i själva verket är det mobbningen
              som aldrig tar slut. Den fortsätter när hon går tillbaka till
              sitt rum på kvällen, och den fortsätter i samma stund som hon
              vaknar på morgonen. Den fortsätter på helger och på lov. Hon får
              ingen paus. Aldrig någonsin får hon en paus från dem som plågar
              henne.
            </seg>
          </u>
          <u>
            <seg>
              Vuxenvärlden ser väldigt lite och ställer tyvärr för få frågor.
              Många unga tjejer skäms och vill inte berätta för någon om det
              som sker. Till slut orkar de inte längre, och en ung människas
              liv kanske avslutas innan det ens hunnit börja på allvar.
            </seg>
          </u>
          <u>
            <seg>
              Vi politiker har en del av svaren på de här utmaningarna. Lagstiftning
              ­ en måste anpassas efter den nya tekniken. En del av svaren finns
              i den utredning ministern hänvisar till och som nu är ute på remiss.
              Jag hör också att ministern är beredd att gå fram med lagstiftning,
              vilket jag välkomnar på detta område. Vi måste göra vår del som
              lagstiftare för att modernisera lagstiftningen så att den är anpassad
              efter den tid vi lever i.
            </seg>
          </u>
          <note type="speaker">
            Anf. 95 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jag tror att det finns en stark samsyn här om vad
              vi bör göra. Jag är själv tonårsförälder, en ganska nybliven sådan
              – min äldste son fyllde 13 härförleden. Man blir överraskad ibland
              över hur snabbt det går, inte minst allt som de kan på nätet och
              som man själv känner att man inte har någon aning om. Det som
              de lever i ser inte alltid vi vuxna.
            </seg>
          </u>
          <u>
            <seg>
              Avigsidorna med nätet, det vill säga mobbning, hat, trakasserier,
              förtal, ryktesspridning och allt som vi talar om, kan drabba alla
              som är aktiva på nätet. Vi vet dock att det i särskild utsträckning
              drabbar kvinnor, särskilt unga kvinnor. Det är också de som drabbas
              av det allra mest vidriga av detta, nämligen när nakenbilder eller
              andra intima bilder eller filmer läggs ut på nätet, kanske tagna
              av en före detta partner i en relation.
            </seg>
          </u>
          <u>
            <seg>
              Vi behöver stärka lagstiftningen här och modernisera den. Förtalsbrotten
              är tillkomna i en tid då man skulle beivra förolämpningar öga
              mot öga eller skvaller på bygden. Nu talar vi om ryktesspridning,
              bilder och annat på nätet, och det är mycket svårare att komma
              åt och får mycket starkare följdeffekter.
            </seg>
          </u>
          <u>
            <seg>
              Man kan flytta ifrån byn, bygden eller där man råkar ut för detta,
              men man kan aldrig flytta ifrån internet. Internet glömmer heller
              aldrig, utan långt efteråt – det kan handla om årtionden – kan
              bilderna, ryktena eller vad man nu talar om komma upp till ytan.
              När en arbetsgivare googlar på ens namn när man söker jobb kommer
              denna sörja upp, eller kanske får en ny relation som man har träffat
              del av den.
            </seg>
          </u>
          <u>
            <seg>
              Detta kan förstöra människors liv långt in i framtiden. Vi måste
              därför se strängt på det och modernisera lagstiftningen så att
              lagen ser strängare på det än vad man har gjort tidigare.
            </seg>
          </u>
          <u>
            <seg>
              Jag tog emot ett utredningsförslag för en tid sedan som jag tycker
              tar väsentliga steg i detta. Utredningen är ute på remiss, och
              vi ska se vad remissinstanserna säger. I huvudsak välkomnar jag
              dock de förslag som kom från utredaren. Det handlar om ett särskilt
              brott som man kallar olaga integritetsintrång och där man kan
              komma åt läckta bilder på ett annat sätt. Man kriminaliserar beteendet
              och gör det straffbart.
            </seg>
          </u>
          <u>
            <seg>
              Förslaget är att brott av normalgraden ska ge böter eller fängelse
              i högst två år och grovt brott sex månaders fängelse upp till
              fyra år.
            </seg>
          </u>
          <u>
            <seg>
              Det finns förslag om att brottet olaga hot ska utvidgas från
              att det ska framkalla allvarlig fruktan till att det ska framkalla
              allvarlig oro.
            </seg>
          </u>
          <u>
            <seg>
              Det finns förslag om att modernisera ofredandeparagrafen, vilket
              jag tror är väldigt viktigt.
            </seg>
          </u>
          <u>
            <seg>
              Det finns förslag om att förändra BBS-lagen så att den som till
              exempel har en sida med kommentarsfält blir skyldig att ta bort
              sådant som kan vara olaga hot eller olaga integritetsintrång.
              Det finns redan en sådan skyldighet i andra brott, men nu vill
              man utvidga den.
            </seg>
          </u>
          <u>
            <seg>
              Dessutom finns förslag om att brottsoffret ska få rätt till brottsskade
              ­ ersättning när en person dömts för grovt förtal. Det skulle
              behövas.
            </seg>
          </u>
          <u>
            <seg>
              Jag ska inte låsa mig helt vid alla detaljer, men jag tycker
              att förslagen ser bra ut. De är ute på remiss, och jag hoppas
              kunna lämna ett lagförslag till riksdagen i år.
            </seg>
          </u>
          <note type="speaker">
            Anf. 96 EDWARD RIEDL (M):
          </note>
          <u>
            <seg>
              Herr talman! Ministern tar upp flera viktiga frågor. Vi har haft
              någon debatt tidigare där vi har talat om hämndporr och möjligheten
              att skärpa det som i dag är förtalslagstiftning. Det är i grund
              och botten väldigt bra. Mycket av det som har debatterats och
              mycket av det som ministern hänvisar till i utredningsförslaget
              är bra.
            </seg>
          </u>
          <u>
            <seg>
              Det blir intressant att se vad remissvaren kommer att ge på området
              och inte minst den fortsatta behandlingen sedan i riksdagen av
              det som kommer av detta. Förhoppningsvis får vi ett lagförslag
              från regeringen att ta ställning till på området. Det ser jag
              väldigt mycket fram emot, vill jag bara säga.
            </seg>
          </u>
          <u>
            <seg>
              Samtidigt måste vi jobba på området för att få med fler vuxna
              och unga i samtal kring normer och värderingar. Det ska gälla
              samma normer och värderingar på nätet som utanför nätet. Det hänger
              inte med. Även från det offentliga samhällets sida gör man en
              viss särskillnad på det. Det är inte okej, helt enkelt.
            </seg>
          </u>
          <u>
            <seg>
              För unga människor finns det i dag ingen skillnad mellan det
              som sker i sociala medier och det som det som sker utanför. Det
              är en integrerad del av själva livet. Lagstiftning är givetvis
              bara en del av lösningen, även om den är nog så viktig. Det handlar
              också om hur ungdomar är i klassrummet mot varandra och även på
              raster och i sociala medier. Det måste vara lika illa att kalla
              en kompis för fula ord i verkligheten som på nätet. Det måste
              vara likställt i detta.
            </seg>
          </u>
          <u>
            <seg>
              Om vi jobbar hårt tillsammans på alla fronter kan vi göra väldigt
              mycket för att unga inte ska mobbas vare sig i skolan eller på
              sin fritid. Internet och sociala medier får inte bli en frizon
              där det är okej för ungdomar att säga och göra vad som helst mot
              varandra.
            </seg>
          </u>
          <u>
            <seg>
              Ansvaret för att ordna med detta kan vi inte lämna över till
              våra ungdomar, utan där måste vuxenvärlden ta sitt ansvar. Vi
              som har politiskt ansvar måste göra vår del vad gäller att se
              till att lagstiftning hänger med och är anpassad till den tid
              vi lever i.
            </seg>
          </u>
          <u>
            <seg>
              Jag tänker göra min del av det arbetet. Som jag tolkar ministerns
              svar på interpellationerna och tidigare interpellation verkar
              ministern också vara beredd på det. Därför ser jag väldigt mycket
              fram emot den lagstiftning som ministern kommer att lägga fram.
              Möjligen skulle jag vilja fråga ministern när han tror att det
              kan vara rimligt i tid att se ett sådant lagförslag i ett bredare
              format på riksdagens bord.
            </seg>
          </u>
          <note type="speaker">
            Anf. 97 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jag räknar med att vi ska kunna lägga fram ett lagförslag
              under detta år. Vi talar i så fall om hösten. Det är viktigt att
              vi jobbar med detta under stark prioritet eftersom vi behöver
              en starkare lagstiftning att stå på.
            </seg>
          </u>
          <u>
            <seg>
              Det är i sig bra att ha en bra lagstiftning. Men precis som Edward
              Riedl påpekar räcker inte det, utan det behövs någonting annat
              också. Lagstiftningen är normerande. Den ger en vägvisning för
              vad som är acceptabelt och inte acceptabelt i ett samhälle. Det
              gäller också sanktionsmöjligheter mot dem som begår dessa brott
              och inte beter sig på ett sådant sätt som är acceptabelt. Lagen
              ska ge en möjlighet till det. Men det räcker inte, utan det behövs
              mycket mer.
            </seg>
          </u>
          <u>
            <seg>
              Här tror jag att vi också måste involvera andra delar av samhället.
              Det handlar kanske inte i första hand om rättsväsendet, även om
              det också är viktigt. Det handlar om det förebyggande arbetet.
              Det gäller att vi som vuxna pratar med våra barn om vad de gör
              på nätet, vad de kanske utsätts för på nätet och hur de beter
              sig på nätet. Det är en viktig sak att poängtera.
            </seg>
          </u>
          <u>
            <seg>
              Det andra är skolan och att höja medvetenheten i skolan. Ofta
              kan det vara en mobbning, om vi talar om det, där en del sker
              i klassrummet och en annan del sker på nätet. Då är det viktigt
              att skolan om den utreder detta får klart för sig hela vidden
              av en sådan mobbning i så fall så att man kan agera med kraft.
            </seg>
          </u>
          <u>
            <seg>
              Jag har tidigare under kvällen haft en interpellationsdebatt
              med Beatrice Ask om det brottsförebyggande arbetet. Jag talade
              då om våra initiativ som vi tar för att stärka det lokala brottsförebyggande
              arbetet. Det är ofta kommuner och poliser som tillsammans med
              andra kommunala myndigheter som är navet i detta.
            </seg>
          </u>
          <u>
            <seg>
              Detta är en ganska bra uppgift för lokala brottsförebyggande
              råd att också ta sig an. Det gäller att fråga skolorna och kommunens
              ungdomar hur de ser på detta och vilka problem som finns. Det
              är också ett sätt att lyfta upp hela frågan vid sidan av alla
              andra brottsförebyggande uppgifter som råden har.
            </seg>
          </u>
          <u>
            <seg>
              Vi är på väg att ta fram en ny strategi på det brottsförebyggande
              området. Den gamla strategin är från 1996. Det är sedan Laila
              Freivalds tid. Det är 20 år sedan hon var justitieminister. Nu
              uppgraderar vi den. Är det något som vi verkligen måste uppgradera
              är det allt som har med nätet och det området att göra eftersom
              det som vi vet knappt fanns 1996.
            </seg>
          </u>
          <note type="speaker">
            Anf. 98 EDWARD RIEDL (M):
          </note>
          <u>
            <seg>
              Herr talman! Jag valde i mina tidigare inlägg att koncentrera
              mig på det som handlar om nätmobbning, eftersom interpellationsdebatterna
              slogs ihop. Jag tänker också säga några ord om det som handlar
              om näthat. Det är i grund och botten samma problem, som jag sa
              tidigare, även om det till viss del får olika uttryck.
            </seg>
          </u>
          <u>
            <seg>
              Det handlar om att dagens lagstiftning inte är anpassad efter
              dagens teknik, där möjligheten att sprida saker på internet är
              väldigt mycket större än tiden innan internet fanns. Tekniken
              ger oss fantastiska möjligheter, vilket jag och även ministern
              har framhållit flera gånger. Men den ger oss också väldigt många
              nya utmaningar.
            </seg>
          </u>
          <u>
            <seg>
              Det man skulle kunna tänka sig är flera åtgärder för att komma
              till rätta med detta. I dag är internationella kvinnodagen. Näthatet
              drabbar precis som i de andra delarna kvinnor i större utsträckning
              än män. De som näthatar blir i väldigt liten utsträckning dömda
              för brott. Toleransnivån mot det som sker på nätet är väldigt
              mycket högre jämfört med det som sker utanför nätet.
            </seg>
          </u>
          <u>
            <seg>
              Näthat är allt från förtal till sexuellt ofredande och kränkande
              fotografering. Det är även sådant som i lagens mening inte är
              olagligt men som kan vara väldigt kränkande och obehagligt för
              den som drabbas. Sedan kommer vi kanske aldrig att kunna göra
              allt som är dumt olagligt, även om man ibland skulle vilja göra
              det.
            </seg>
          </u>
          <u>
            <seg>
              Den här utvecklingen måste vi på olika sätt se till att förhindra.
              Det gäller inte minst eftersom den också påverkar det demokratiska
              samtalet när journalister och politiker utsätts för den här typen
              av näthat.
            </seg>
          </u>
          <u>
            <seg>
              Med kort talartid kvar vill jag säga att det känns bra att ministern
              kommer att återkomma med ett förslag till bred och kraftfull lagstiftning
              men också att ministern ser andra vägar för att komma till rätta
              med den här typen av utmaningar. Det tycker jag i grunden är väldigt
              bra.
            </seg>
          </u>
          <note type="speaker">
            Anf. 99 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jag vill tacka Edward Riedl för debatten. Jag tror
              att detta är en fråga där vi kan samarbeta väl och gå i samma
              riktning. Vi ska stärka lagstiftningen och stärka det förebyggande
              arbetet. Vi fortsätter på vår kant att se till att genomföra det.
              Tack för debatten för i dag.
            </seg>
          </u>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:412 om utvisning av kriminella
            utlänningar
          </note>
          <note type="speaker">
            Anf. 100 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Kent Ekeroth har frågat mig om jag och regeringen
              avser att ta initiativ till att skärpa lagarna för utvisning av
              kriminella utlänningar för att öka andelen som får utvisning med
              domen.
            </seg>
          </u>
          <u>
            <seg>
              Den ordning som gäller i dag ger svenska domstolar möjlighet
              att besluta om utvisning på grund av brott enligt de bestämmelser
              som finns i utlänningslagen. Vid bedömningen av om utvisning är
              en rimlig rättsverkan av ett brott måste domstolen göra ett flertal
              avvägningar.
            </seg>
          </u>
          <u>
            <seg>
              I ett första led krävs det att utlänningen döms till en svårare
              påföljd än böter. Därefter måste det kunna antas att utlänningen
              kommer att göra sig skyldig till fortsatt brottslighet, eller
              att brottet är av en viss allvarlighetsgrad. I det senare fallet
              krävs det normalt att straffvärdet för brottet överstiger fängelse
              i ett år.
            </seg>
          </u>
          <note>
            Hänsyn ska även tas till utlänningens anknytning till Sverige.
            Detta sker genom att domstolen vid bedömningen av om en utlänning
            ska utvisas särskilt beaktar (1) utlänningens levnadsomständigheter,
            (2) om utlänning ­ en har barn i Sverige och i så fall barnets
            behov av kontakt med honom eller henne, (3) utlänningens övriga
            familjeförhållanden och (4) hur länge utlänningen har vistats
            i Sverige.
          </note>
          <u>
            <seg>
              En domstol är slutligen skyldig att beakta eventuella hinder
              mot verkställighet av ett utvisningsbeslut. Detta innebär bland
              annat att en utlänning inte får utvisas till ett land där han
              eller hon riskerar att drabbas av dödsstraff, tortyr, förföljelse
              eller liknande behandling.
            </seg>
          </u>
          <u>
            <seg>
              Det kan även tänkas att det finns andra hinder mot verkställighet
              av ett utvisningsbeslut, till exempel av medicinska skäl eller
              för att det finns anledning att anta att det mottagande landet
              inte kommer att ta emot utlänningen.
            </seg>
          </u>
          <u>
            <seg>
              Sammantaget måste det finnas en balans mellan de reaktioner ett
              brott ska kunna medföra och brottets allvar. Påföljden ska tillsammans
              med övriga rättsverkningar vara proportionerlig.
            </seg>
          </u>
          <u>
            <seg>
              Den ordning vi har i dag är väl avvägd och säkerställer just
              en rimlig proportionalitet mellan brott, påföljd och särskild
              rättsverkan i form av utvisning. Det är rimligt att man kräver
              ett mer allvarligt brott eller en risk för fortsatt brottslighet
              för att utvisa en utlänning, i synnerhet i fall som rör tidigare
              ostraffade personer.
            </seg>
          </u>
          <u>
            <seg>
              Mot denna bakgrund bedömer jag att den nuvarande ordningen är
              ändamålsenlig. Jag avser därför inte att ta några initiativ i
              linje med Kent Ekeroths fråga.
            </seg>
          </u>
          <note type="speaker">
            Anf. 101 KENT EKEROTH (SD):
          </note>
          <u>
            <seg>
              Herr talman! Jag vill börja med att tacka för svaret. Jag ställde
              samma fråga till Stefan Löfven i en frågestund för någon månad
              sedan och fick samma svar som här i dag, alltså att regeringen
              inte ämnar göra någonting. Även allianspartierna förespråkar samma
              passiva linje, ska jag tillägga. Det visade de år ut och år in
              när de satt i regering.
            </seg>
          </u>
          <u>
            <seg>
              Vad innebär nuvarande situation? Jag ska ge några faktiska exempel
              på hur det kan gå till i rättsprocesser.
            </seg>
          </u>
          <u>
            <seg>
              Ett exempel är när en asylsökande kom till Sverige 2005. Ett
              år efter att han fått uppehållstillstånd misshandlade, hotade
              och våldtog han en kvinna i Boden. Hon fick såklart stora problem
              efter detta, bland annat sömnsvårigheter och depressionsproblem.
              För denna våldtäkt slapp han, på grund av de regler som vi har
              i Sverige i dag, utvisning. Han fick bara tre år i fängelse. Sedan
              kom han ut, och med dagens regler hade han alltså rätt att vistas
              i Sverige. Det gjorde han tills han våldtog igen. Nu har de hittat
              honom, och han är i rättsprocessen igen. Vi får se om dagens liberala
              regler återigen kommer att se till om han får stanna i Sverige
              eller inte.
            </seg>
          </u>
          <u>
            <seg>
              Ett annat fall är från Ludvika, där en eritreansk medborgare
              dömdes för grov våldtäkt till fem års fängelse. Kvinnan som blev
              våldtagen blev bland annat slagen i huvudet med en kastrull. Den
              här människan blev inte utvisad. Åklagaren yrkade inte ens på
              det.
            </seg>
          </u>
          <u>
            <seg>
              Ett tredje exempel är en irakisk medborgare som också dömdes
              för grov våldtäkt. Eftersom han har bott fem år i Sverige krävdes
              det av någon anledning enligt gällande regler synnerliga skäl.
              Men trots att domstolen ansåg att brottet var av den grad att
              synnerliga skäl förelåg, trots att mannen inte hade någon stark
              anknytning till Sverige och trots att Irak inte utgjorde ett verkställighetshinder
              utvisades han inte. I stället klurade domstolen ut att han ska
              få stanna eftersom det skulle vara inhumant att utvisa honom.
              Varför? Motiveringen var att han aldrig hade varit i Irak och
              att han inte känner sina släktingar där. Det räckte alltså för
              att en man som har blivit dömd för grov våldtäkt och fått ett
              ganska långt fängelsestraff i Sverige – fem år – skulle få stanna.
            </seg>
          </u>
          <u>
            <seg>
              Detta är bara ett axplock av många liknande fall som vittnar
              om stora problem i gällande lagstiftning.
            </seg>
          </u>
          <u>
            <seg>
              Nuvarande regering tycker att detta är en rimlig ordning. SD
              tycker inte det. Vi vill ändra på reglerna.
            </seg>
          </u>
          <u>
            <seg>
              Det finns några moment i denna problematik. Det första är att
              det är upp till åklagaren att yrka på utvisning eller inte. Domstolen
              kan formellt sett göra det. Men i praktiken sker det inte.
            </seg>
          </u>
          <u>
            <seg>
              Det andra är att domstolarna för absurda resonemang i dag, som
              i mitt exempel med den irakiske våldtäktsmannen, i sin iver att
              på något sätt behålla så många kriminella som möjligt i landet.
            </seg>
          </u>
          <u>
            <seg>
              Det tredje är de lagar, som vi i huvudsak diskuterar i dag, som
              tillåter denna inställning och att denna absurda praxis utformas.
            </seg>
          </u>
          <u>
            <seg>
              Sverigedemokraterna har i flera års tid lagt fram förslag för
              att förbättra lagstiftningen på detta område. Vi menar bland annat
              att frågan om utvisning ska prövas i stället för som i dag får
              prövas. På så sätt kommer vi bort från problemet med åklagare
              som inte gör sitt jobb.
            </seg>
          </u>
          <u>
            <seg>
              Vidare vill vi göra utvisning till huvudregel. Vi menar att endast
              om det föreligger synnerligen starka skäl ska en utlänning som
              blir dömd för ett brott som kan leda till utvisning undgå att
              utvisas. Man vänder så att säga på detta mynt.
            </seg>
          </u>
          <u>
            <seg>
              Hänsyn till den kriminelles anknytning till Sverige ska kraftigt
              nedprioriteras, och utvisning på livstid ska vara huvudregel.
            </seg>
          </u>
          <u>
            <seg>
              Jag är medveten om att regeringen är nöjd med tingens tillstånd.
              Men jag blir ändå förvånad över att man har denna omtänksamhet
              om mördare, våldtäktsmän och vilka det nu kan vara. Man kan tycka
              att det borde vara åt andra hållet, det vill säga att man har
              denna omtänksamhet om offren i stället.
            </seg>
          </u>
          <note type="speaker">
            Anf. 102 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Låt mig först säga att jag inte har några som helst
              moraliska betänkligheter när det gäller att utvisa dem som har
              dömts för brott. Jag har faktiskt varit med om att göra det och
              fattat ett antal sådana beslut i domstolssammanhang. Återigen
              har jag inte alls några sådana moraliska betänkligheter.
            </seg>
          </u>
          <u>
            <seg>
              Det är en myt som man gärna sprider att vi inte utvisar människor
              som begår brott. Förra året genomfördes över 500 utvisningar.
              Det är nästan tio i veckan. Det är klart att vi utvisar när det
              är möjligt.
            </seg>
          </u>
          <u>
            <seg>
              Men Sverige ska samtidigt vara en rättsstat. Vi kan till exempel
              inte utvisa människor till ett land där de riskerar dödsstraff
              eller tortyr. Är det detta som Sverigedemokraterna vill se? Vill
              ni ändra på reglerna så att man lämnar så att säga all humanism
              åt sidan?
            </seg>
          </u>
          <u>
            <seg>
              Jag är fullt medveten om att det som Kent Ekeroth nu talar om
              egentligen inte handlar om kriminalitet. Det är inte det som han
              i grunden bryr sig om. Det är inte brotten som Ekeroth är emot,
              utan det är invandrarna.
            </seg>
          </u>
          <u>
            <seg>
              Herr talman! Detta är en klassisk högerextrem retorik som är
              ämnad att peka ut en särskild grupp och utmåla den som särskilt
              brottsbenägen, som farlig och som ett hot mot samhället. Detta
              har förekommit historiskt vid många tillfällen. Exakt så gjorde
              nazisterna mot judarna. Exakt så gjorde de vita högerextrema mot
              de svarta i den amerikanska södern.
            </seg>
          </u>
          <u>
            <seg>
              Det är avslöjande för er i Sverigedemokraterna att den enda gången
              som ni vill tala om brott är när ni kan knyta någon invandrare
              till det. Men när det inte är någon invandrare som begår brott
              vill ni inte tala om det. Kent Ekeroth har själv visat hur han
              behandlar dessa frågor. Det visade han tydligt i samband med terrordådet
              i Norge häromåret, då han själv på Twitter först pekade ut muslimerna
              som troligen skyldiga. Det var samtidigt som Breivik fortfarande
              gick omkring och sköt socialdemokrater på Ut ø ya. Sedan gick
              det upp för Ekeroth att det var en norsk nazist som stod för detta
              – det värsta terrordådet i Norden någonsin. Då blev det plötsligt
              tyst på Twitter från Ekeroths sida. Då ville han inte tala om
              brottet.
            </seg>
          </u>
          <u>
            <seg>
              Så där är det. Ni sverigedemokrater vill inte tala om Tony Olsson,
              om Anders Eklund – den så kallade Englamannen – om Niclas Lindgren
              – den så kallade Hagamannen, om Peter Mangs, om Tommy Zethraeus,
              om John Ausonius – den så kallade lasermannen – och om alla andra
              så att säga svenska grova kriminella. Ni vill bara tala om de
              fall där invandrare har begått brott. Sedan blåser ni upp dessa
              fall och använder dem i den politiska retoriken för att så att
              säga föra fram er högerextrema ståndpunkt. Detta är klassisk högerextrem
              retorik, som i Tyskland på 1930-talet, som i den amerikanska södern
              på 1950-talet och som i Ungern nu på 2000-talet. Här i Sverige
              är det Sverigedemokraterna som står för detta, och det är sannerligen
              inte särskilt överraskande.
            </seg>
          </u>
          <note type="speaker">
            Anf. 103 KENT EKEROTH (SD):
          </note>
          <u>
            <seg>
              Herr talman! Det är mycket intressant att höra Morgan Johansson
              här. Att man vill utvisa våldtäktsmän, mördare och dem som misshandlar
              folk och gör stöldräder jämför Morgan Johansson med nazism. Det
              är ett intressant besked från Socialdemokraterna som vi får höra
              här i dag.
            </seg>
          </u>
          <u>
            <seg>
              Morgan Johansson säger att det inte handlar om kriminalitet för
              oss. Jo, det gör det. Det är därför som vi står och talar om kriminella
              utlänning ­ ar.
            </seg>
          </u>
          <u>
            <seg>
              När man tittar på Sverigedemokraternas generella kriminalpolitik
              ser man att vi vill skärpa straffen inte bara för utlänningar
              utan för alla. Vi vill till exempel införa riktiga livstidsstraff.
              Om vi hade haft en Breivik i Sverige skulle den personen med sossarnas
              regler förmodligen ha kommit ut, eftersom det inte finns något
              riktigt livstidsstraff i Sverige. Det är ofta tidsbestämt, och
              snittiden är 16 år. Med de regler som vi föreslår skulle han aldrig
              någonsin ha kommit ut. Det är ett exempel på straff som gäller
              även för svenskar.
            </seg>
          </u>
          <u>
            <seg>
              Men det intressanta i denna debatt är att Socialdemokraterna
              och regeringen nu står och säger att de gärna vill behålla våldtäktsmän
              och mördare i det här landet. Det är detta det handlar om. Det
              handlar inte om svenskar som också begår brott. Det är lika illa
              om svenskar begår brott.
            </seg>
          </u>
          <u>
            <seg>
              Men nu har vi en möjlighet när det inte är fråga om svenska medborgare
              att se till att de aldrig mer får vara i det här landet och så
              att de aldrig igen kan, som den asylsökande som kom till Sverige
              2005, våldta och våld ­ ta igen efter ett lågt straff och eftersom
              de har fått stanna i Sverige. Det är den utvecklingen som den
              nuvarande regeringens hållning bidrar till.
            </seg>
          </u>
          <u>
            <seg>
              Jag ska nämna lite statistik. Nyligen fick jag en uppdaterad
              RUT-rapport som visade att andelen utlänningar av de nyintagna
              på anstalt 2011 var 29 procent. Denna siffra ökade till hela 41
              procent 2015. Alltså är nästan hälften av alla som tas in i fängelse
              inte ens svenska medborgare. Samtidigt som detta sker ser vi att
              andelen som får sitt straff förenat med utvisning minskar, från
              22 procent 2011 till 17 procent 2015. Sverige behåller alltså,
              med de regler som regeringen förespråkar, 83 procent av alla utlänningar
              som togs in 2015.
            </seg>
          </u>
          <u>
            <seg>
              Bryter man ned siffrorna blir det ännu intressantare. Då ser
              vi att vi behåller 92 procent av dem som döms för våldsbrott,
              inklusive grovt rån. Bara 8 procent av dem får utvisning förenat
              med dom. Vi behåller 78 procent av dem som har begått sexualbrott.
              Trenden är även där nedåtgående. Andelen utvisade bland dem som
              begått sexualbrott har sjunkit från 38 procent år 2008 till 22
              procent år 2015 och bland dem som begått våldsbrott från 12 procent
              till 8 procent. Vi utvisar en allt mindre andel i takt med att
              det blir fler och fler utlänningar som tas in i våra fängelser.
              Det är detta som det handlar om.
            </seg>
          </u>
          <u>
            <seg>
              Jag talar om något som är helt självklart för vanligt folk. Det
              handlar om dem som kommer till vårt land och inte ens är svenska
              medborgare. Det är dem vi talar om. Dem vill sossarna behålla.
              Men i stället för att gripa sig an detta problem, som uppenbarligen
              dessutom är ökande, vad gör Morgan Johansson? Jo, han kallar det
              nazism att slänga ut våldtäktsmän och mördare! Han talar om Breivik,
              som med våra regler aldrig skulle ha fått se dagens ljus igen.
              Det skulle inte Anders Eklund heller, eller vem det nu kan vara.
            </seg>
          </u>
          <u>
            <seg>
              Våra regler gäller för svenska medborgare lik a väl som för utländska.
              Men de som är utländska medborgare kan vi slänga ut från landet.
              Frågan kvarstår.
            </seg>
          </u>
          <u>
            <seg>
              Vi har sett exempel på hur en domstol med krystade motiveringar
              och argument behöll någon som det inte fanns några egentliga hinder
              att utvisa till exempelvis Irak. Ser man på vad som händer i domstolarna
              framgår det med all tydlighet att lagen måste ändras, så att domstolen
              inte får utrymme att hålla på som man gör.
            </seg>
          </u>
          <note type="speaker">
            Anf. 104 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Precis som jag sa i mitt förra inlägg har jag inga
              som helst moraliska betänkligheter mot att utvisa den som har
              begått brott. Jag har varit med om att göra det. Vi utvisade ungefär
              500 personer förra året, tio i veckan. Men man måste samtidigt
              vara beredd att titta på varje enskilt fall. Det är så det svenska
              systemet fungerar.
            </seg>
          </u>
          <u>
            <seg>
              Det kan finnas hinder mot att utvisa. Ett sådant pekade jag på,
              nämligen att man inte kan utvisa någon till ett land där han eller
              hon riskerar att utsättas för dödsstraff eller tortyr. Jag ställde
              en konkret fråga till Kent Ekeroth: Är han beredd att ta bort
              det undantaget? Vill han medverka till att ändra lagstiftningen
              så att vi skulle kunna utvisa människor till dödsstraff, tortyr
              eller annan omänsklig behandling? I så fall har han och Sverigedemokraterna
              totalt lämnat normala humanitära och rättsstatliga regler.
            </seg>
          </u>
          <u>
            <seg>
              Sverige ska vara en rättsstat. Det innebär att vi har våra lagar
              och regler men samtidigt tar hänsyn till hur de enskilda fallen
              ser ut. Det är också förklaringen till Kent Ekeroths statistik.
            </seg>
          </u>
          <u>
            <seg>
              Sedan angriper han mig för att jag pekar på hans retorik. Låt
              mig bara kort säga att det ni gör i hela er retorik – och det
              var ungefär halva Kent Ekeroths inlägg – är att hela tiden knyta
              invandrare och utlänningar till brott. Det är hela bakgrunden.
              Det är inte brotten ni är ute efter. Det är inte brotten ni reagerar
              på, utan det är invandringen som ni är emot, och så använder ni
              kriminalpolitiken som slagfält.
            </seg>
          </u>
          <u>
            <seg>
              Dessutom är ni alltid så snabba att peka på andras kriminalitet.
              Ni vill inte gärna tala om att andra än invandrare begår brott,
              även om det finns ganska många exempel, som jag nämnde i mitt
              inlägg. Ni är snabba att peka på de brott som invandrare begår.
            </seg>
          </u>
          <u>
            <seg>
              Men, Kent Ekeroth, hur ser det ut i era egna led? Det räcker
              med att titta i din egen riksdagsgrupp. Du tillhör Sveriges mest
              kriminella riksdagsgrupp. Det finns ett antal i din grupp som
              är dömda för brott: misshandel, förtal och narkotikabrott. SD-ledamöter
              i den här kammaren ligger långt över riksgenomsnittet när det
              gäller andelen dömda. Du kanske ska vara tacksam, Ekeroth, för
              att vi inte kan utvisa svenska medborgare från Sverige. Då hade
              ni kanske haft svårt att få ihop era riksdagslistor.
            </seg>
          </u>
          <u>
            <seg>
              Min poäng är: Innan du börjar peka ut andra och rikta udden mot
              invandrare, eller utlänningar, som du säger, se då till att städa
              upp i era egna led först.
            </seg>
          </u>
          <note type="speaker">
            Anf. 105 KENT EKEROTH (SD):
          </note>
          <u>
            <seg>
              Herr talman! Morgan Johansson menar att vi ska vara stolta över
              att vi utvisar 500 per år. Min statistik visar att vi behåller
              83 procent i landet. Det försvarar Morgan Johansson. Han försvarar
              att vi behåller 92 procent av dem som har begått våldsbrott. Han
              försvarar att vi behåller 78 procent av dem som har begått sexualbrott.
              Det är det han står här och säger i dag. Han försvarar den hållningen.
            </seg>
          </u>
          <u>
            <seg>
              Han frågar mig om vi har betänkligheter, om det kan finnas hinder
              och om vi är beredda att utvisa till tortyr. Nej, det är vi inte.
              Men som jag visade med den dom jag refererade till och som Morgan
              Johansson själv gick igenom i sitt inledningsanförande finns det
              en massa aspekter i lagen som gör att man inte ska utvisa. Det
              handlar om anknytning, om man har bott fem år i Sverige och så
              vidare. Åtminstone de aspekterna borde regeringen åtgärda. På
              så sätt skulle till exempel den här irakiske medborgaren ha blivit
              utvisad till Irak, för det fanns inga anledningar annat än att
              han inte kände sin släkt bra. Ska det verkligen vara en anledning
              att behålla en grov våldtäktsman som har fått fem år i svenskt
              fängelse? Morgan Johansson tycker det.
            </seg>
          </u>
          <u>
            <seg>
              Han påstår också att vi hela tiden vill knyta invandring till
              brott. Nej, inte hela tiden, men det är en ganska relevant faktor
              när man diskuterar en lagstiftning som handlar om utvisning. Den
              hoppas jag att man också enligt Socialdemokraterna kan få diskutera.
              Då måste man rimligtvis tala om utlänningar, för det är ju bara
              de som är föremål för utvisning. Hur ska man kunna tala om denna
              lagstiftning utan att tala om utlänningar? Det går per definition
              inte, och det hade jag hoppats att Morgan Johansson hade kunnat
              inse utan att jag behövt påpeka det för honom.
            </seg>
          </u>
          <u>
            <seg>
              Sedan talar han om kriminalitet i vår riksdagsgrupp. Nu har jag
              bara 26 sekunder på mig att svara, men jag talar gärna om sossarnas
              kriminella historia med tvångssteriliseringar och det ena med
              det tredje. Jag har långa listor på socialdemokrater runt om i
              landet som har begått otaliga brott, inklusive sexualbrott mot
              barn. Det kan jag prata om hur länge som helst, och det vet Morgan
              Johansson om.
            </seg>
          </u>
          <note type="speaker">
            Anf. 106 Justitie- och migrationsminister MORGAN JOHANSSON (S):
          </note>
          <u>
            <seg>
              Herr talman! Jag pekade bara på att Kent Ekeroth kommer från
              en riksdagsgrupp där det finns ett antal som är dömda. Att utifrån
              detta dra alla över en kam och säga att alla som röstar på Sverigedemokraterna
              har ungefär samma brottsbelastning är fel. Den riksdagsgrupp som
              du, Kent Eke ­ roth, företräder har mycket högre brottsbelastning
              än den genomsnittlige sverigedemokratväljaren har. Åtminstone
              hoppas jag sannerligen att det är på det sättet.
            </seg>
          </u>
          <u>
            <seg>
              Ekeroth kan säkert stå där med långa listor på annat, men han
              kommer inte undan min grundpoäng, nämligen att om han försöker
              jaga kriminalitet kanske han ska börja i sina egna led innan han
              använder denna retorik, som är så klassisk. Den har använts från
              det att nazisterna pekade ut judarna på 1930-talet till förhållandet
              mellan vita och svarta i 1950-talets USA och till hur man nu håller
              på i ett antal länder. Det gäller inte bara Ungern, utan vi ser
              också sådana tendenser i USA. Man försöker hela tiden märka ut
              vissa grupper som särskilt brottsbenägna eller farliga.
            </seg>
          </u>
          <u>
            <seg>
              Träder man in på den vägen – och det är ett grundtema i Sverigedemokraternas
              retorik – sliter man sönder samhället. Då ställer man grupper
              mot varandra. Det leder fram till mycket svåra konflikter. Det
              är precis de konflikterna och det kaoset som Sverigedemokraterna
              vill åstadkomma, för det är det som ni långsiktigt lever på.
            </seg>
          </u>
          <u>
            <seg>
              Jag har inga som helst moraliska betänkligheter när det gäller
              att utvisa människor som har begått brott. Jag har själv varit
              med om att göra det vid ett flertal tillfällen. Det svenska systemet
              fungerar på det sättet att vi har en grund, och sedan måste man
              titta på varje enskilt fall. Men den typ av retorik som Ekeroth
              ägnar sig åt syftar inte till att bekämpa brott utan bara till
              att peka ut invandrarna.
            </seg>
          </u>
          <note>
            Överläggningen var härmed avslutad.
          </note>
          <note>
            § 19 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2015/16:85 Ett effektivare förbud vid bristande kreditprövning
          </note>
          <note>
            2015/16:95 Vissa begravningsfrågor
          </note>
          <note>
            2015/16:97 Uppföljning av smittskyddsläkemedel
          </note>
          <note>
            2015/16:107 Informationsutbytesavtal med Förenade Arabemiraten
          </note>
          <note>
            2015/16:108 Skatteavtal mellan Sverige och Saudiarabien
          </note>
          <u>
            <seg>
              2015/16:125 Skuldsanering – förbättrade möjligheter för överskuldsatta
              att starta om på nytt
            </seg>
          </u>
          <note>
            2015/16:126 Återställande av bestämmelse i lagen om signalspaning
            i försvarsunderrättelseverksamhet
          </note>
          <u>
            <seg>
              EU-dokument
            </seg>
          </u>
          <note>
            KOM(2016) 50 Meddelande från kommissionen till Europaparlamentet
            och rådet om en åtgärdsplan för förstärkning av kampen mot finansiering
            av terrorism
          </note>
          <note>
            KOM(2016) 113 Förslag till Europaparlamentets och rådets förordning
            om ändring av förordning (EU, Euratom) nr 883/2013 vad gäller
            sekre ­ tariatet för övervakningskommittén för Europeiska byrån
            för bedräge ­ ribekämpning (Olaf)
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 6 mars
          </note>
          <u>
            <seg>
              2015/16:464 Situationen på våra asylboenden
            </seg>
          </u>
          <note>
            av Désirée Pethrus (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:465 Effekter på demokratin av ny regionindelning
          </note>
          <note>
            av Michael Svensson (M)
          </note>
          <note>
            till statsrådet Ardalan Shekarabi (S)
          </note>
          <note>
            den 7 mars
          </note>
          <note>
            2015/16:466 Utvisning på grund av brott i fler fall
          </note>
          <note>
            av Anti Avsan (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:467 Sveriges Västsaharapolitik
          </note>
          <note>
            av Lotta Johnsson Fornarve (V)
          </note>
          <u>
            <seg>
              till utrikesminister Margot Wallström (S)
            </seg>
          </u>
          <note>
            § 21 Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 4 mars
          </note>
          <note>
            2015/16:917 Reserverade medel för Arbetsförmedlingen
          </note>
          <note>
            av Désirée Pethrus (KD)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:918 Utrustningen av HKP 14 F
          </note>
          <note>
            av Markus Wiechel (SD)
          </note>
          <note>
            till försvarsminister Peter Hultqvist (S)
          </note>
          <note>
            2015/16:919 Reservvapen i tävlingssammanhang
          </note>
          <note>
            av Hans Hoff (S)
          </note>
          <note>
            till statsrådet Anders Ygeman (S)
          </note>
          <note>
            den 6 mars
          </note>
          <note>
            2015/16:920 Ökat regelkrångel för företagare
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:921 Normkritisk verksamhet
          </note>
          <note>
            av Sofia Arkelsten (M)
          </note>
          <u>
            <seg>
              till statsrådet Isabella Lövin (MP)
            </seg>
          </u>
          <note>
            2015/16:922 Finansiering av fri entré
          </note>
          <note>
            av Isabella Hökmark (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:923 OSSE:s resurser
          </note>
          <note>
            av Margareta Cederfelt (M)
          </note>
          <u>
            <seg>
              till utrikesminister Margot Wallström (S)
            </seg>
          </u>
          <note>
            2015/16:924 Id-kontrollernas effekt på resandet mellan Ystad
            och Bornholm
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            den 7 mars
          </note>
          <note>
            2015/16:925 Framtidens kompetensförsörjning för viltbruket och
            naturturismen
          </note>
          <note>
            av Kristina Yngwe (C)
          </note>
          <note>
            till statsrådet Aida Hadzialic (S)
          </note>
          <note>
            2015/16:926 Kartläggning av habiliteringsersättningen
          </note>
          <note>
            av Tomas Eneroth (S)
          </note>
          <note>
            till statsrådet Åsa Regnér (S)
          </note>
          <note>
            § 22 Kammaren åtskildes kl. 19.18.
          </note>
          <u>
            <seg>
              Förhandlingarna leddes
            </seg>
          </u>
          <note>
            av tredje vice talmannen från sammanträdets början till och med
            § 12 anf. 60 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <u>
            <seg>
              ANNA ASPEGREN
            </seg>
          </u>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Återrapportering från toppmöte med Turkiet samt informellt
            europeiskt råd
          </note>
          <u>
            <seg>
              Anf. 1 Statsminister STEFAN LÖFVEN (S)
            </seg>
          </u>
          <note>
            Anf. 2 MARIE GRANLUND (S)
          </note>
          <note>
            Anf. 3 Statsminister STEFAN LÖFVEN (S)
          </note>
          <note>
            Anf. 4 MARIE GRANLUND (S)
          </note>
          <note>
            Anf. 5 Statsminister STEFAN LÖFVEN (S)
          </note>
          <note>
            Anf. 6 ULRIKA KARLSSON i Uppsala (M)
          </note>
          <note>
            Anf. 7 Statsminister STEFAN LÖFVEN (S)
          </note>
          <note>
            Anf. 8 ULRIKA KARLSSON i Uppsala (M)
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 PAVEL GAMOV (SD)
          </note>
          <note>
            Anf. 11 Statsminister STEFAN LÖFVEN (S)
          </note>
          <note>
            Anf. 12 PAVEL GAMOV (SD)
          </note>
          <note>
            Anf. 13 Statsminister STEFAN LÖFVEN (S)
          </note>
          <note>
            Anf. 14 CARL SCHLYTER (MP)
          </note>
          <note>
            Anf. 15 Statsminister STEFAN LÖFVEN (S)
          </note>
          <note>
            Anf. 16 CARL SCHLYTER (MP)
          </note>
          <note>
            Anf. 17 Statsminister STEFAN LÖFVEN (S)
          </note>
          <note>
            Anf. 18 ESKIL ERLANDSSON (C)
          </note>
          <note>
            Anf. 19 Statsminister STEFAN LÖFVEN (S)
          </note>
          <note>
            Anf. 20 ESKIL ERLANDSSON (C)
          </note>
          <note>
            Anf. 21 Statsminister STEFAN LÖFVEN (S)
          </note>
          <note>
            Anf. 22 JONAS SJÖSTEDT (V)
          </note>
          <note>
            Anf. 23 Statsminister STEFAN LÖFVEN (S)
          </note>
          <note>
            Anf. 24 JONAS SJÖSTEDT (V)
          </note>
          <note>
            Anf. 25 Statsminister STEFAN LÖFVEN (S)
          </note>
          <note>
            Anf. 26 TINA ACKETOFT (L)
          </note>
          <note>
            Anf. 27 Statsminister STEFAN LÖFVEN (S)
          </note>
          <note>
            Anf. 28 TINA ACKETOFT (L)
          </note>
          <note>
            Anf. 29 Statsminister STEFAN LÖFVEN (S)
          </note>
          <note>
            Anf. 30 DÉSIRÉE PETHRUS (KD)
          </note>
          <note>
            Anf. 31 Statsminister STEFAN LÖFVEN (S)
          </note>
          <note>
            Anf. 32 DÉSIRÉE PETHRUS (KD)
          </note>
          <note>
            Anf. 33 Statsminister STEFAN LÖFVEN (S)
          </note>
          <note>
            Anf. 34 JOHAN HULTBERG (M)
          </note>
          <note>
            Anf. 35 Statsminister STEFAN LÖFVEN (S)
          </note>
          <note>
            Anf. 36 JOHAN HULTBERG (M)
          </note>
          <note>
            Anf. 37 Statsminister STEFAN LÖFVEN (S)
          </note>
          <note>
            Anf. 38 MARIA PLASS (M)
          </note>
          <note>
            Anf. 39 Statsminister STEFAN LÖFVEN (S)
          </note>
          <note>
            Anf. 40 MARIA PLASS (M)
          </note>
          <note>
            Anf. 41 Statsminister STEFAN LÖFVEN (S)
          </note>
          <note>
            § 2 Justering av protokoll
          </note>
          <note>
            § 3 Ansökan om ledighet
          </note>
          <note>
            § 4 Anmälan om ersättare
          </note>
          <note>
            § 5 Anmälan om kompletteringsval
          </note>
          <note>
            § 6 Anmälan om subsidiaritetsprövning
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Anmälan om faktapromemoria
          </note>
          <note>
            § 9 Ärenden för bordläggning
          </note>
          <note>
            § 10 Svar på interpellation 2015/16:436 om frisläppande av Nadija
            Savtjenko
          </note>
          <note>
            Anf. 42 Utrikesminister MARGOT WALLSTRÖM (S)
          </note>
          <note>
            Anf. 43 KERSTIN LUNDGREN (C)
          </note>
          <note>
            Anf. 44 CHRISTIAN HOLM BARENFELD (M)
          </note>
          <note>
            Anf. 45 Utrikesminister MARGOT WALLSTRÖM (S)
          </note>
          <note>
            Anf. 46 KERSTIN LUNDGREN (C)
          </note>
          <note>
            Anf. 47 CHRISTIAN HOLM BARENFELD (M)
          </note>
          <note>
            Anf. 48 Utrikesminister MARGOT WALLSTRÖM (S)
          </note>
          <note>
            Anf. 49 KERSTIN LUNDGREN (C)
          </note>
          <note>
            Anf. 50 Utrikesminister MARGOT WALLSTRÖM (S)
          </note>
          <note>
            § 11 Svar på interpellation 2015/16:432 om elprisområden
          </note>
          <note>
            Anf. 51 Statsrådet IBRAHIM BAYLAN (S)
          </note>
          <note>
            Anf. 52 BORIANA ÅBERG (M)
          </note>
          <note>
            Anf. 53 Statsrådet IBRAHIM BAYLAN (S)
          </note>
          <note>
            Anf. 54 BORIANA ÅBERG (M)
          </note>
          <note>
            Anf. 55 Statsrådet IBRAHIM BAYLAN (S)
          </note>
          <note>
            Anf. 56 BORIANA ÅBERG (M)
          </note>
          <note>
            Anf. 57 Statsrådet IBRAHIM BAYLAN (S)
          </note>
          <note>
            § 12 Svar på interpellation 2015/16:373 om behovet av förskollärare
          </note>
          <note>
            Anf. 58 Statsrådet HELENE HELLMARK KNUTSSON (S)
          </note>
          <note>
            Anf. 59 MARIA STOCKHAUS (M)
          </note>
          <note>
            Anf. 60 Statsrådet HELENE HELLMARK KNUTSSON (S)
          </note>
          <note>
            Anf. 61 MARIA STOCKHAUS (M)
          </note>
          <note>
            Anf. 62 Statsrådet HELENE HELLMARK KNUTSSON (S)
          </note>
          <note>
            Anf. 63 MARIA STOCKHAUS (M)
          </note>
          <note>
            Anf. 64 Statsrådet HELENE HELLMARK KNUTSSON (S)
          </note>
          <note>
            § 13 Svar på interpellation 2015/16:421 om kärnkraftssäkerhet
          </note>
          <note>
            Anf. 65 Statsrådet HELENE HELLMARK KNUTSSON (S)
          </note>
          <note>
            Anf. 66 ALLAN WIDMAN (L)
          </note>
          <note>
            Anf. 67 Statsrådet HELENE HELLMARK KNUTSSON (S)
          </note>
          <note>
            Anf. 68 ALLAN WIDMAN (L)
          </note>
          <note>
            Anf. 69 Statsrådet HELENE HELLMARK KNUTSSON (S)
          </note>
          <note>
            Anf. 70 ALLAN WIDMAN (L)
          </note>
          <note>
            Anf. 71 Statsrådet HELENE HELLMARK KNUTSSON (S)
          </note>
          <note>
            § 14 Svar på interpellation 2015/16:438 om Post- och telestyrelsens
            auktion av 700-megahertzbandet
          </note>
          <note>
            Anf. 72 Statsrådet MEHMET KAPLAN (MP)
          </note>
          <note>
            Anf. 73 ERIK OTTOSON (M)
          </note>
          <note>
            Anf. 74 Statsrådet MEHMET KAPLAN (MP)
          </note>
          <note>
            Anf. 75 ERIK OTTOSON (M)
          </note>
          <note>
            Anf. 76 Statsrådet MEHMET KAPLAN (MP)
          </note>
          <note>
            Anf. 77 ERIK OTTOSON (M)
          </note>
          <note>
            Anf. 78 Statsrådet MEHMET KAPLAN (MP)
          </note>
          <note>
            § 15 Svar på interpellation 2015/16:354 om åtgärder för ett bättre
            brottsförebyggande arbete
          </note>
          <note>
            Anf. 79 Justitie- och migrationsminister MORGAN JOHANSSON (S)
          </note>
          <note>
            Anf. 80 BEATRICE ASK (M)
          </note>
          <note>
            (forts.)
          </note>
          <note>
            Ajournering
          </note>
          <u>
            <seg>
              Återupptagna förhandlingar
            </seg>
          </u>
          <note>
            § 15 (forts.) Svar på interpellation 2015/16:354 om åtgärder
            för ett bättre brottsförebyggande arbete
          </note>
          <note>
            Anf. 81 Justitie- och migrationsminister MORGAN JOHANSSON (S)
          </note>
          <note>
            Anf. 82 BEATRICE ASK (M)
          </note>
          <note>
            Anf. 83 Justitie- och migrationsminister MORGAN JOHANSSON (S)
          </note>
          <note>
            Anf. 84 BEATRICE ASK (M)
          </note>
          <note>
            Anf. 85 Justitie- och migrationsminister MORGAN JOHANSSON (S)
          </note>
          <note>
            § 16 Svar på interpellation 2015/16:424 om avvisning och utvisning
          </note>
          <note>
            Anf. 86 Justitie- och migrationsminister MORGAN JOHANSSON (S)
          </note>
          <note>
            Anf. 87 BEATRICE ASK (M)
          </note>
          <note>
            Anf. 88 Justitie- och migrationsminister MORGAN JOHANSSON (S)
          </note>
          <note>
            Anf. 89 BEATRICE ASK (M)
          </note>
          <note>
            Anf. 90 Justitie- och migrationsminister MORGAN JOHANSSON (S)
          </note>
          <note>
            Anf. 91 BEATRICE ASK (M)
          </note>
          <note>
            Anf. 92 Justitie- och migrationsminister MORGAN JOHANSSON (S)
          </note>
          <note>
            § 17 Svar på interpellationerna 2015/16:367 och 371 om nätmobbning
            och näthat
          </note>
          <note>
            Anf. 93 Justitie- och migrationsminister MORGAN JOHANSSON (S)
          </note>
          <note>
            Anf. 94 EDWARD RIEDL (M)
          </note>
          <note>
            Anf. 95 Justitie- och migrationsminister MORGAN JOHANSSON (S)
          </note>
          <note>
            Anf. 96 EDWARD RIEDL (M)
          </note>
          <note>
            Anf. 97 Justitie- och migrationsminister MORGAN JOHANSSON (S)
          </note>
          <note>
            Anf. 98 EDWARD RIEDL (M)
          </note>
          <note>
            Anf. 99 Justitie- och migrationsminister MORGAN JOHANSSON (S)
          </note>
          <note>
            § 18 Svar på interpellation 2015/16:412 om utvisning av kriminella
            utlänningar
          </note>
          <note>
            Anf. 100 Justitie- och migrationsminister MORGAN JOHANSSON (S)
          </note>
          <note>
            Anf. 101 KENT EKEROTH (SD)
          </note>
          <note>
            Anf. 102 Justitie- och migrationsminister MORGAN JOHANSSON (S)
          </note>
          <note>
            Anf. 103 KENT EKEROTH (SD)
          </note>
          <note>
            Anf. 104 Justitie- och migrationsminister MORGAN JOHANSSON (S)
          </note>
          <note>
            Anf. 105 KENT EKEROTH (SD)
          </note>
          <note>
            Anf. 106 Justitie- och migrationsminister MORGAN JOHANSSON (S)
          </note>
          <note>
            § 19 Bordläggning
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Kammaren åtskildes kl. 19.18.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
