<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--72</head>
          <docDate when="2016-03-01">2016-03-01</docDate>
        </div>
      </front>
      <body>
        <div>
          <note>
            § 1 Anmälan om subsidiaritetsprövningar
          </note>
          <note>
            Tredje vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note>
            prot. 2015/16:22 för torsdagen den 25 februari från socialförsäkrings
            ­ utskottet och
          </note>
          <note>
            prot. 2015/16:23 för torsdagen den 25 februari från trafikutskottet.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16: 420
          </note>
          <note>
            Till riksdagen
          </note>
          <note>
            Interpellation 2015/16: 420 De statligt ägda företagens förluster
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 15 mars 2016.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 26 februari 2016
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2015/16: 425
          </note>
          <note>
            Till riksdagen
          </note>
          <note>
            Interpellation 2015/16: 425 Strandskyddet
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdagen den 15 mars 2016.
          </note>
          <note>
            Klimat- och miljöministern har inte möjlighet att besvara interpellatio
            ­ nen inom anvisad tid på grund av redan inbokade engagemang.
          </note>
          <note>
            Stockholm den 26 februari 2016
          </note>
          <note>
            Miljö- och energidepartementet
          </note>
          <note>
            Åsa Romson (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Rättschef
          </note>
          <note>
            Interpellation 2015/16: 429
          </note>
          <note>
            Till riksdagen
          </note>
          <note>
            Interpellation 2015/16: 429 Effekterna av att ta bort kömiljarden
          </note>
          <note>
            av Lotta Olsson (M)
          </note>
          <note>
            Interpellationen kommer att besvaras fredagen den 11 mars 2016.
          </note>
          <note>
            Skälet till dröjsmålet är inrikes resa.
          </note>
          <note>
            Stockholm den 25 februari 2016
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            Interpellation 2015/16: 431
          </note>
          <note>
            Till riksdagen
          </note>
          <note>
            Interpellation 2015/16: 431 Barnäktenskap
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras den 22 mars 2016.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 26 februari 2016
          </note>
          <note>
            Socialdepartementet
          </note>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 3 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till finansutskottet
            :
          </note>
          <note>
            RiR 2016:1 Transparensen i budgetpropositionen för 2016 – Tillämpningen
            av det finanspolitiska ramverket
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelser
          </note>
          <note>
            2015/16:PN1 till konstitutionsutskottet
          </note>
          <note>
            2015/16:RJ1 till utbildningsutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2015/16:AU5 Skärpta åtgärder mot missbruk av tidsbegränsade anställningar
          </note>
          <note>
            Civilutskottets betänkande
          </note>
          <note>
            2015/16:CU22 Rättelse i utsökningsbalken
          </note>
          <note>
            Justitieutskottets betänkanden
          </note>
          <note>
            2015/16:JuU25 Åtgärder mot missbruk av svenska pass
          </note>
          <note>
            2015/16:JuU10 Patent- och marknadsdomstol
          </note>
          <note>
            2015/16:JuU13 2015 års redogörelse för tillämpningen av lagen
            om särskild utlänningskontroll
          </note>
          <note>
            Skatteutskottets betänkanden
          </note>
          <note>
            2015/16:SkU16 Inkomstskatt
          </note>
          <note>
            2015/16:SkU21 En ny tullag
          </note>
          <note>
            Utbildningsutskottets betänkanden
          </note>
          <note>
            2015/16:UbU10 Studiestöd
          </note>
          <note>
            2015/16:UbU11 Förskolan
          </note>
          <note>
            Miljö- och jordbruksutskottets betänkanden
          </note>
          <note>
            2015/16:MJU7 Riksrevisionens rapport om tillsyn över transporter
            av farligt avfall m.m.
          </note>
          <note>
            2015/16:MJU9 Landsbygdspolitik
          </note>
          <note>
            § 6 Svar på interpellation 2015/16:383 om nationellt förbud mot
            mikroplast
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Fru talman! Jesper Skalberg Karlsson har frågat mig hur jag och
            regeringen går vidare med förslaget om ett nationellt förbud mot
            mikrokorn av plast i kosmetiska produkter som sköljs av.
          </note>
          <note>
            Föroreningen av mikroplaster utgör ett allvarligt hot mot de
            organis ­ mer som lever i havet och även mot människors hälsa.
            De kan tränga in i djurens vävnader och orsaka skador eller störningar
            i ämnesomsättning och fortplantning.
          </note>
          <note>
            Många plaster kan också binda fettlösliga molekyler. Det finns
            en risk att de därmed skulle kunna transportera långlivade miljögifter
            upp i näringsväven. Att minska föroreningarna av mikroplaster
            i havet bör därför ses som en försiktighetsåtgärd i arbetet med
            att minska gifterna i vardagen.
          </note>
          <note>
            Regeringen gav i januari 2015 Kemikalieinspektionen i uppdrag
            att vidareutveckla handlingsplanen för en giftfri vardag i syfte
            att intensifiera arbetet för att uppnå miljökvalitetsmålet Giftfri
            miljö. I uppdraget ingår att Kemikalieinspektionen ska föreslå
            nationella begränsningar om det bedöms nödvändigt. Bland de exempel
            på områden som myndigheten ska studera anges mikroplaster.
          </note>
          <note>
            Regeringen har bedömt att den avsiktliga användningen av mikroplaster
            i kosmetiska produkter och andra produkter är ett lämpligt område
            för överväganden om nationella begränsningar. Det finns i dag
            inte någon EU-reglering av mikroplaster. EU-kommissionen har dessutom
            inte lagt fram något förslag till reglering, trots upprepade uppmaningar
            från Sverige och andra medlemsstater, senast vid miljörådet i
            december 2014.
          </note>
          <note>
            Kemikalieinspektionen bedömer i sin redovisning av uppdraget
            att EU:s kemikalieförordning Reach inte utgör något hinder för
            ett nationellt förbud mot mikroplaster i kosmetiska produkter.
            Myndighetens studie av marknaden i Sverige visade att 40 procent
            av de undersökta produkterna innehöll mikrokorn av plast.
          </note>
          <note>
            Kemikalieinspektionens redovisning bekräftar även att användningen
            av mikroplaster i kosmetiska produkter är helt onödig eftersom
            det finns fungerande och mer miljövänliga alternativ. Tillverkare
            och handel borde därför för länge sedan ha plockat bort sådana
            produkter ur sitt sortiment.
          </note>
          <note>
            Fru talman! Frivilliga åtgärder från näringslivet är viktiga.
            Därför välkomnar jag det ansvar som flera producenter har tagit.
            De har minskat miljöbelastningen och samtidigt visat att det går
            att hitta fullgoda alternativ. För att resultaten av frivilliga
            insatser ska bli bestående behöver de backas upp av regleringar.
            Regeringens hållning är att när EU:s regelverk inte räcker till
            ska Sverige gå före. Detta är ett sådant fall.
          </note>
          <note>
            Att förbjuda mikroplaster i kosmetiska produkter som sköljs av
            skulle vara ett enkelt steg att säkerställa minsk ade utsläpp
            av mikroplaster i havet. Kemikalieinspektionens redovisning är
            nu föremål för remiss. Därefter kommer regeringen att ta ställning
            till förslaget.
          </note>
          <note>
            Fru talman! Regeringen har parallellt uppdragit åt Naturvårdsverket
            att identifiera viktiga källor i Sverige till utsläpp av mikropartiklar
            av plast i havet och verka för att minska utsläppen från dessa
            källor. Naturvårdsverket ska slutredovisa uppdraget senast den
            15 juni 2017. Andra berörda myndigheter ska bidra till ett systematiskt
            och samordnat genomförande av uppdraget. Avfallspolitiken kan
            också bidra till att hejda ökningen av mikroplaster. Där har flera
            initiativ tagits både på EU-nivå och på nationell nivå. Ett sådant
            exempel är EU-kraven om minskad förbrukning av plastbärkassar,
            där regeringen har gett Naturvårdsverket i uppdrag att föreslå
            hur detta ska genomföras i Sverige.
          </note>
          <note>
            Jag kan konstatera att Naturvårdsverkets genomförande av uppdraget
            är i full gång. I november förra året hölls en workshop med representanter
            från kommuner, branschorganisationer inom näringslivet, avfallsorganisationer,
            miljöorganisationer och akademin. Naturvårdsverket har gett IVL
            Svenska Miljöinstitutet i uppdrag att redovisa en kartläggning
            av källor till spridningsvägar av mikroplaster i havet. IVL redovisar
            sin kartläggning nästa vecka.
          </note>
          <note>
            Min målsättning med uppdragen till Kemikalieinspektionen och
            Naturvårdsverket är att Sverige ska bli ett föregångsland i att
            utveckla och genomföra åtgärder som minskar spridningen av mikroplaster
            i miljön. Jag har goda förhoppningar om att vi ska kunna nå dit.
          </note>
          <note type="speaker">
            Anf. 2 JESPER SKALBERG KARLSSON (M):
          </note>
          <note>
            Fru talman! Deputy prime minister dr Åsa Romson. Så presenterades
            klimat- och miljöministern på det stora klimattoppmötet i Paris
            förra året. Det är en titel som förplikt ar mycket, kanske inte
            främst på grund av doktorstiteln utan för att det är vice statsministern
            i Sverige. Sverige har nämligen under lång tid legat före vad
            gäller miljöpolicy och forskning. Tack vare tillväxt, forskning
            och till viss del även en modig politik ligger vi före inom många
            politikområden som rör just miljö och klimat. Ett tydligt exempel
            på detta var när miljö- och jordbruksutskottet häromdagen behandlade
            en subsidiaritetsprövning när det gäller begränsningen av kvicksilver,
            som är en självklarhet för oss sedan flera decennier tillbaka.
            Det visar att vi ligger långt före.
          </note>
          <note>
            Men när vi talar om mikroplaster kan det kännas lite fjärran
            om man tittar ut i världen. Många länder dras med det tydligaste
            miljöproblemet att de får luftföroreningar efter tillagning av
            mat över öppen eld inomhus. Det är tydligt att de har en annan
            problematik och därför andra lösningar. Men i takt med att fria
            ekonomier utvecklas kommer de antagligen att rusa igenom industrialisering
            och digitalisering snabbare än vad vi har gjort. Då kommer även
            de att behöva ställa dessa frågor, det vill säga att den forskning
            som vi tar fram och den miljöpolicy som vi skriver kommer andra
            att läsa och ta till sig.
          </note>
          <note>
            Därför är det viktigt att vi gör rätt från början när det gäller
            mikroplaster. Vi vet i dag att mikroplaster finns i nästan alla
            vattendrag. Men vi har svårt att rena dem, och vi har inte någon
            egentlig möjlighet att göra det storskaligt i dag. Därför är det
            viktigt hur vi gör när vi går framåt. Det är också därför som
            jag har valt att ställa denna interpellation.
          </note>
          <note>
            När det gäller mikroplaster nämner statsrådet att EU i dag inte
            har någon reglering. Men till exempel kemikalielagstiftningen,
            som också gäller ämnen som vi har svårt att se med blotta ögat,
            är harmoniserad inom EU. Det är därför som det är intressant att
            fundera på hur en EU-reglering ska se ut i framtiden och att man
            kommer med förslag på det, vilket regeringen också har lyft fram
            för kommissionen.
          </note>
          <note>
            Jag tror att det är bra att vi har en harmoniserad lagstiftning
            i EU vad gäller kemikalier. Jag tror att det skulle vara en fördel
            också när det gäller mikroplaster, eftersom utsläppen inte bryr
            sig om nationella landgränser och eftersom handelshinder är ett
            hot mot utveckling och frihandel som skapar tillväxt. Tillväxt
            är nämligen viktig när vi vill vidta miljöåtgärder. Därtill kan
            man lägga globala värdekedjor som inte är helt oviktiga.
          </note>
          <note>
            Därför skulle jag i mitt första inlägg vilja be statsrådet att
            förtydliga vad regeringen egentligen anser om nationella åtgärder,
            lite grann kontra vad EU i dag håller på med. EU undersöker om
            den frivilliga utfasningen av branschen går tillräckligt snabbt
            eller om EU-regler krävs. Finns det mer att rapportera om denna
            process, eller gör regeringen en egen bedömning? Är det korrekt
            uppfattat av mig att regeringen hellre skulle se krav på EU-nivå
            än dessa nationella särregler?
          </note>
          <note type="speaker">
            Anf. 3 Klimat- och miljöminister ÅSA ROMSON (MP):
          </note>
          <note>
            Fru talman! Tack, Jesper! Jag var ganska tydlig och ingående
            i mitt inledande svar och redogjorde för alla de initiativ regeringen
            jobbar med just nu som har bäring på mikroplaster. Det är både
            ett kemikalieproblem och ett avfallsproblem, ska vi väl säga.
            Det är kombinerat.
          </note>
          <note>
            Vi i Sverige vill gå före och visa vägen, och det gör vi på flera
            miljöområden. När det gäller att värna medborgarnas hälsa och
            skydd mot farliga kemikalier tror jag att det är oerhört viktigt
            att vi säkerställer att vi håller en hög skyddsnivå i Sverige.
            Det är viktigt av hälsoskäl, helt enkelt, men vi har precis som
            ledamoten pekade på även ett ansvar att visa vägen för andra länder
            som just nu inte ser detta som sitt största problem men som kommer
            att komma i ett sådant läge.
          </note>
          <note>
            I det läget är det också viktigt att se hur vi jobbar tillsammans
            med branschen i utvecklingen av produkter. Jag är nämligen övertygad
            om att framtiden för hållbara produkter som är säkra för medborgare
            och konsumenter är produkter där man har tänkt till i giftighetsfrågor
            och när det gäller hur produkterna spelar i ett hållbart samhälle.
            De kanske bygger på kretslopp och på hur annan produktion i samhället
            redan har sett ut. Framför allt tänker man längre: Vad händer
            när produkten inte längre används till det den är såld för att
            användas till? Vad händer med mobiltelefonen när konsumenten vill
            byta ut den? Det handlar om att hela tiden tänka på kretsloppen.
          </note>
          <note>
            Det är ju väldigt spännande, för i Sverige har vi flera bolag
            som vill ligga i framkant i sin bransch. Bland annat när det gäller
            mikroplaster ser vi att majoritete n av de kosmetiska, avskölj
            bara preparaten – tandkräm, duschgeler och så vidare – är utan
            mikroplaster. Det är oerhört välkommet. Vi har dessutom en branschorganisation
            som aktivt jobbar med att dess medlemsorganisationer och företag
            ska ha ett program för att fasa ut detta.
          </note>
          <note>
            Det är någonting vi måste jobba tillsammans med, och ett sätt
            att stödja en sådan utveckling är att vara tydlig med att till
            medborgarna kunna leverera produkter som inte är farliga för vare
            sig hälsan eller miljön. Därför är Kemikalieinspektionens förslag
            att man inför ett sådant förbud i Sverige, i samma tidsanda som
            den branschen själv har jobbat i, det vill säga efter 2018.
          </note>
          <note>
            Parallellt med detta är det jätteviktigt – det är absolut intentionen
            från regeringen, och det är så vi bedriver arbetet – att jobba
            med EU-spåret. Vi har nämligen en gemensam marknad. Självklart
            får det ännu bättre resultat för miljön om fler produkter i hela
            Europa är säkra både ur miljö- och hälsosynvinkel. Därför jobbar
            vi alltid med en väldigt tydlig och prioriterad EU-hantering i
            kemikaliefrågorna. Jag kommer att ta upp ett antal kemikaliefrågor
            när jag deltar i miljöministermötet som hålls nu på fredag.
          </note>
          <note type="speaker">
            Anf. 4 JESPER SKALBERG KARLSSON (M):
          </note>
          <note>
            Fru talman! Jag tackar för svaret. Jag tycker att det är väldigt
            bra att regeringen fortsätter att driva på i EU vad gäller kemikalielagstiftningen.
            Det är ju en ambition man delar med både den tidigare alliansregeringen
            och regeringar under ganska lång tid tillbaka.
          </note>
          <note>
            Färre särregler, och färre nationella särregler, skapar bättre
            förutsättningar för internationell handel. Den tillväxten är avgörande
            för spridningen av idéer och tillväxt som gynnar miljön genom
            minskade utsläpp, bättre resursanvändning och så vidare. Vad gäller
            utsläppen i Östersjön är det tydligt att samarbete är vägen framåt.
            Ju fler länder som slutar skölja mikroplaster i havet , desto
            bättre. Havet är ju någonting vi delar på. Jag vill också understryka
            att det kan vara rätt att införa nationella särregler. Ett exempel
            på det har varit bisfenol A i vissa livsmedelsförpackningar som
            barn kommer i kontakt med.
          </note>
          <note>
            Jag får väl också instämma i besvikelsen över att branschens
            substituering av mikroplaster i kosmetiska produkter som sköljs
            av inte går fortare, men man kan ändå konstatera att branschen
            gör mycket. En pågående EU-utredning tittar på om den frivilliga
            utfasningen går så pass fort att EU-regler kanske inte ens är
            nödvändiga, och siffror man talar om i Sverige visar att det handlar
            om att till år 2017 bli fri från mikrokorn i kosmetiska produkter
            som sköljs av.
          </note>
          <note>
            Jag tycker att det är tydligt att substitueringen är av stor
            betydelse. Det är någonting vi borde diskutera mer i andra sammanhang
            och inte bara när det gäller mikroplast. En följdfråga som är
            ganska naturlig är dock om det är rätt att år 2018 stifta en lag
            som riskerar att bli ganska symbolpolitisk och kanske inte verkar
            så mycket, i det fall branschen är klar redan till 2017. Frågan
            är alltså om detta är det som gör stor skillnad just nu eller
            om branschen egentligen kommer att föregå detta. Det kanske vi
            skulle vara glada för alldeles oavsett, men är det rätt tid och
            läge att lägga resurser på just detta? Problemet med mikroplaster
            finns nämligen inte bara i kosmetiska produkter man sköljer av
            utan i många andra källor.
          </note>
          <note type="speaker">
            Anf. 5 Klimat- och miljöminister ÅSA ROMSON (MP):
          </note>
          <note>
            Fru talman! Jag är av uppfattningen att vi inte kan jobba nog
            med att säkra både människors och miljöns hälsa från produkter
            som innehåller onödigt farliga material. Mikroplaster har, som
            jag har redogjort för, en potential att sprida miljögifter. Inte
            minst ser vi det i den marina miljön. Därför är det befogat att
            titta på alla förslag på hur man kan gå vidare för att säkra miljön
            i det sammanhanget.
          </note>
          <note>
            Kemikalieinspektionens underlag till regeringen är som jag sa
            på remiss, och vi kommer att behandla och ta ställning till det
            konkreta förslaget. Men man redovisar i underlaget att så mycket
            som 40 procent av den här produkttypen på marknaden i Sverige
            – tandkrämer, duschgeler och liknande – fortfarande innehåller
            mikroplaster, trots att det finns en uppsjö fungerande alternativ
            som används av majoriteten på marknaden. Jag är ganska övertygad
            om att det är svårt att få bort de där 40 procenten enbart genom
            branschorganisationens frivilliga arbete, och det beror på att
            de redan i dag säger att i stort sett hela deras bransch har ställt
            om.
          </note>
          <note>
            Problemet är att det på marknaden inte bara är branschorganisationens
            aktiva medlemsföretag och organisationer som verkar. Jag kan snarare
            se att de kommer att få problem. Om de har gått före och varit
            duktiga och fasat ut mikroplasterna från sina produkter vill ju
            jag att de ska fortsätta känna att de har gjort ett bra jobb.
            Det tycker inte jag att vi ger dem förutsättningar för om vi som
            politiker säger: Nej, det här är inte ett så stort problem. Det
            finns ju andra stora miljöproblem, så vi låter de företag som
            har produkter som inte är miljöbra fortsätta konkurrera med de
            miljöbra produkter som har tagits fram – trots att det finns fullgoda
            alternativ och trots att vi har oerhört stora belägg framför allt
            för att mikroplaster är ett bekymmer i den marina miljön men också
            för att de kan sprida andra tungmetaller.
          </note>
          <note>
            Jag tycker alltså inte att det är ett bortkastat arbete. Det
            är ett viktigt arbete, och jag tror dessutom att det stöder de
            företag som ligger i framkant. Min uppfattning är inte heller
            att EU i dag gör tillräckligt för att de egentligen också är framme
            vid att införa en sådan här reglering – långt ifrån. De signaler
            jag får från Bryssel är att man inte gör någonting alls när det
            gäller mikroplastfrågan. Det är snarare USA som har klivit fram,
            där man har antagit ett liknande förslag för sin marknad.
          </note>
          <note>
            Jag tycker att fler länder i EU borde göra det, och jag är övertygad
            om att fler länder i EU får upp ögonen för det om vi i Sverige
            är tydliga och tillsammans med vår bransch och vår marknad säger
            att detta är på väg ut – och sätter ett slutdatum.
          </note>
          <note type="speaker">
            Anf. 6 JESPER SKALBERG KARLSSON (M):
          </note>
          <note>
            Fru talman! USA är ett väldigt stort land med en ganska stor
            marknad och kan därför påverka globala värdekedjor på ett sätt
            Sverige inte har rik ­ tigt samma möjlighet att göra. Därför är
            EU vår allra bästa miljöorganisa ­ tion, vilket jag tror att statsrådet
            instämmer i.
          </note>
          <note>
            I mitt avslutande inlägg vill jag väl mest tacka för en bra debatt.
            Även om detta är ganska små ämnen som är svåra att se med blotta
            ögat är de viktiga – för Sverige i dag, men kanske framför allt
            för EU i framtiden och för de länder som är på väg att göra vår
            resa. Därför ser jag också fram emot att Naturvårdsverket redovisar
            sitt uppdrag i juni 2017, för det vi har diskuterat i dag är en
            dellösning. Det är en ganska liten bit i ett större problem när
            det gäller marint skräp och så vidare. Då kan vi tala om hela
            avfallshierarkin också. Lejonparten, alltså de verkligt stora
            utsläppen av mikrokorn, kommer nämligen egentligen från större
            plastbitar som har brutits ned i naturen. Det har forskning i
            andra nordiska länder också visat.
          </note>
          <note>
            Jag tror alltså att vi får anledning att debattera detta på nytt,
            antagligen sommaren 2017, och jag är övertygad om att det kommer
            att vara ett angeläget ämne även då.
          </note>
          <note type="speaker">
            Anf. 7 Klimat- och miljöminister ÅSA ROMSON (MP):
          </note>
          <note>
            Fru talman! Även jag tackar för en god debatt. Det är viktigt
            att diskutera vad som är ett hot mot vår marina miljö och vår
            miljö i övrigt. Vi ser att kemikalier och olika gifter ansamlas
            från våra mänskliga aktiviteter och våra produkter, i det här
            fallet från plaster eller just produktgruppen mikroplaster i avsköljbara
            dusch- och tandkrämsprodukter, vilket skapar problem i miljön.
          </note>
          <note>
            Vi som politiker har ett ansvar att se till att vi gör, om jag
            får citera ledamoten, rätt från början. Och det tror jag att vi
            har möjlighet att göra om vi går vidare och är aktiva med att
            säkerställa att vår reglering på området stöder de företag och
            organisationer som hittar alternativen, för det finns alternativ
            i d ag till just de här produkterna. Det vidare perspektivet på
            hur avfallshanteringen av inte minst plaster säkerställs och förbättras
            är också ett viktigt uppdrag. Vi ser att det här hänger väldigt
            mycket ihop.
          </note>
          <note>
            Jag är övertygad om att vi kommer att återkomma till den här
            viktiga debatten. Jag hoppas att min oro för att Moderaterna kommer
            att säga nej till alla typer av nationella förbud är obefogad.
            Även när EU:s dörr är stängd för de här frågorna är det enda sättet
            att påverka EU att medlemsländerna är tydliga med att de faktiskt
            prioriterar kemikalielagstiftningen, precis som alliansregerin
            gen var när det gällde bisfenol A i livsmedelsförpackningar som
            vänder sig till barn.
          </note>
          <note>
            Jag hoppas att vi kan stå starka och tydliga från Sverige i att
            det är den utveckling som vi vill se i Europa, ett Europa som
            också tar hänsyn till miljön och till människors hälsa.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2015/16:356 om höjda marginalskatter
            och effekter på arbetsmarknaden
          </note>
          <note type="speaker">
            Anf. 8 Arbetsmarknadsminister YLVA JOHANSSON (S):
          </note>
          <note>
            Fru talman! Erik Andersson har frågat mig om jag ser några risker
            för att de höjda marginalskatterna påverkar i vilken utsträckning
            människor väljer att söka sig till avancerade utbildningar och
            om jag ser några risker för att de höjda marginalskatterna påverkar
            arbetstagares vilja att göra karriär och förlägga sitt arbetsliv
            i Sverige.
          </note>
          <note>
            Efter den förra regeringens mandatperioder såg vi stora underskott
            i statens finanser. Angelägna satsningar och framtidsinvesteringar
            har därför behövt finansieras med bland annat höjda skatter. Högre
            skatter för personer med relativt hög inkomst har både en god
            fördelningsprofil och ger nödvändiga skatteintäkter.
          </note>
          <note>
            Det är möjligt att skatter kan påverka valet att fortsätta studera
            eller att arbeta på den svenska arbetsmarknaden, men det är min
            uppfattning att det är långt ifrån den enda faktorn som påverkar
            dessa val. Det finns en mängd andra faktorer som avgör huruvida
            man ska satsa på universitetsstudier. Därför är det också missvisande
            att bedöma politiken utifrån enskilda finansieringsåtgärder. Politiken
            måste ses i sin helhet.
          </note>
          <note>
            Att utbildningsväsendet håller hög kvalitet och att utbildningsplatser
            finns är viktigt för att personer ska kunna delta i högre studier.
            I vårändringsbudgeten 2015 föreslog regeringen ökade medel för
            fler utbildningsplatser på universitet och högskolor. Jag vill
            också framhålla att regeringen satsar på att förbättra kvaliteten
            i universitets- och högskoleutbildningarna i form av större fokus
            på arbetsmarknadsanknytning, internationalisering och nära samband
            mellan utbildning och forskning. Vad gäller sysselsättning och
            arbetslöshet görs i budgetpropositionen för 2016 en samlad bedömning
            av effekterna av regeringens politik. Politiken bedöms sammantaget
            leda till högre varaktig sysselsättning och till lägre arbetslöshet
            framöver.
          </note>
          <note type="speaker">
            Anf. 9 ERIK ANDERSSON (M):
          </note>
          <note>
            Fru talman! Jag vill givetvis tacka arbetsmarknadsministern för
            svaret.
          </note>
          <note>
            Jag har även hört att arbetsmarknadsministern nu kallas för superminister.
            Det vore då intressant om jag hade kunnat få ett superbra svar.
            Men arbetsmarknadsministern svarar att marginalskattehöjningarna
            möjligen kan påverka arbetsmarknaden och hänvisar sedan till underskott
            i statens finanser. Men frågan var om ministern ser några risker
            med de höjda marginalskatterna och i vilken utsträckning de påverkar
            människor att söka sig till avancerade utbildningar. Det finns
            ju forskning på området, så svaret är tveklöst: Ja. Men det är
            möjligt att det kommer in en massa ideologi i frågan, och då hjälper
            det ju inte vad forskningen säger.
          </note>
          <note>
            En annan fråga är om statsministern frågade arbetsmarknadsministern:
            Om vi höjer skatten på arbete till den högsta i världen, kommer
            det då att leda till fler jobb? Svaret är givetvis nej, fru talman.
            Det är klart att det inte kommer att leda till fler jobb. Och
            statsministern lovade att fråga alla sina ministrar om olika förslag
            leder till fler jobb eller inte. Möjligtvis glömde han att ställa
            den frågan till arbetsmarknadsministern. Om han hade frågat skulle
            jag gärna vilja veta vad arbetsmarknadsministern hade svarat på
            frågan om de högsta skatterna i världen leder till fler jobb.
          </note>
          <note>
            Det första ministern hänvisar till är att den nya regeringen
            såg stora underskott i statens finanser. Är det då rätt att öka
            marginalskatterna ytterligare, eller är det bättre att se över
            utgifterna?
          </note>
          <note>
            När Alliansen tog över 2006 var statsskulden 40 procent av bnp.
            När vi lämnade över till den nya rödgröna regeringen låg den på
            35 procent av bnp. Nu kommer skulden att öka igen lavinartat.
            Det finns ju inga begränsningar på utgifterna.
          </note>
          <note>
            När det gäller just marginalskatterna riskerar man ju att inte
            få in de pengarna, eftersom människor logiskt sett tenderar att
            göra någonting annat än att arbeta om man inte får tillräckligt
            bra betalt för den extra timme man arbetar.
          </note>
          <note>
            Kontentan av detta är att Alliansen lämnade över ett väl rustat
            Sverige.
          </note>
          <note>
            Det finns andra rapporter som visar att utbildning lönar sig
            väldigt dåligt i Sverige jämfört med andra länder. Det kan ge
            allvarliga problem när det gäller matchningen på arbetsmarknaden.
            Människor i Sverige utbildar sig givetvis, men utbildar de sig
            till de yrken som efterfrågas av marknaden?
          </note>
          <note>
            Frågan är förstås hur det blir framöver när våra marginalskatter
            blir 60 procent.
          </note>
          <note>
            Vi kan jämföra med Tyskland, där utbildningspremier fungerar
            väldigt bra. Där fungerar även matchningen mycket bättre. Sverige
            har den sämsta avkastningen per utbildningsår i hela OECD, och
            det är inte bra.
          </note>
          <note>
            Fråga nummer två var om arbetsmarknadsministern ser en risk för
            att de höjda marginalskatterna påverkar arbetstagarnas vilja att
            göra karriär i Sverige och vilja att stanna kvar i landet. Eftersom
            utbildningspremierna i Sverige är låga finns det betydande risker
            att förmågor flyttar till andra länder. Jag anser att vi borde
            arbeta i en riktning där utbildning lönar sig mycket, mycket mer.
          </note>
          <note>
            Sedan årsskiftet har vi världens högsta marginalskatter. Vi är
            världsmästare i skatter. Tidigare var det Aruba som var världsmästare,
            men nu är det faktiskt vi som är världsmästare.
          </note>
          <note>
            Var tredje barnmorska omfattas av höjd marginalskatt. Var tredje
            barnmorska och hälften av alla poliser får betala mer än 50 procent
            skatt på marginalen. Ska vi ha det så?
          </note>
          <note type="speaker">
            Anf. 10 Arbetsmarknadsminister YLVA JOHANSSON (S):
          </note>
          <note>
            Fru talman! Det finns en olycklig fixering hos Moderaterna vid
            skatter. Det är som om skattesänkningar är det enda politiska
            instrumentet för att lösa alla problem. Vi såg hur det gick under
            förra mandatperioden. Man sänkte skatter och försämrade statens
            finanser utan att det ledde till att man löste de problem som
            man sa att man skulle lösa med sänkta skatter, till exempel arbetslösheten.
          </note>
          <note>
            Självklart är en av de absolut viktigaste förutsättningarna för
            en stark jobbpolitik och för tillväxt att det är ordning i de
            offentliga finanserna. Därför var det bra att regeringen under
            förra året kunde halvera underskotten i statens finanser inför
            de stora utmaningar vi nu står inför.
          </note>
          <note>
            Trots att Erik Andersson är väldigt orolig för utvecklingen kan
            vi konstatera att sysselsättningen ökar kraftigt, att nyföretagandet
            ökar kraftigt, att arbetslösheten sjunker, att utbildningssystemet
            byggs ut och att vi satsar på höjd kvalitet i utbildningssystemet.
            Vi ser inga tecken på en minskad vilja att utbilda sig.
          </note>
          <note>
            Det är självklart viktigt att människor har en vilja att utbilda
            sig. Och det är också viktigt att det finns en utbildningspremie,
            att det lönar sig att utbilda sig. Men vi ser inga tecken på att
            vi skulle vara illa ute i det avseendet.
          </note>
          <note>
            Erik Andersson tar upp Tyskland som ett exempel, och det tycker
            jag var intressant, därför att det finns en del, tror jag, som
            vi kan lära av Tyskland. De vågar göra saker som vi inte har vågat
            och som faktiskt har gett goda resultat. Till exempel har Tyskland
            ett system med studie- och yrkesvägledning tillgängligt för alla
            tyskar, oavsett om man är arbetslös eller inte, och som såvitt
            jag förstår håller hög kvalitet och betyder mycket för att människor
            ska söka sig till de branscher där det finns en god efterfrågan
            på arbetskraft. I Sverige har vi ett svagt utbyggt system när
            det gäller studie- och yrkesvägledning för den som inte är elev
            eller arbetslös. Här tycker jag att vi kan fundera över om vi
            har något att lära av Tyskland.
          </note>
          <note>
            Jag diskuterade nyligen med tyskarna, som skriver in alla unga
            på arbetsförmedlingen innan de har slutat skolan och utbildningen.
            Man kan fråga sig om det är lönt att göra så stora ansträngningar
            för många personer som kommer att få jobb ändå, men så gör de
            i Tyskland. Det har en väldigt god effekt i form av låg ungdomsarbetslöshet,
            men det beror också på flera andra saker.
          </note>
          <note>
            Det finns anledning att titta på länder som är bättre än Sverige
            på att styra och se till att människor söker sig till de utbildningar
            och branscher där arbetsmarknadsutsikterna är goda.
          </note>
          <note type="speaker">
            Anf. 11 ERIK ANDERSSON (M):
          </note>
          <note>
            Fru talman! Arbetsmarknadsministern säger att Moderaterna är
            fixerade vid skatter. Jag skulle vilja säga att det Socialdemokraterna
            som är fixerade vid skatter, för skulle inte skatterna vara så
            höga skulle vi inte stå här i dag. Vi har högst skatter i hela
            världen.
          </note>
          <note>
            Jag tycker att arbetsmarknadsministern är mer fixerad vid bidrag
            än vid arbete. Det är ett stort bekymmer.
          </note>
          <note>
            Det alliansregeringen gjorde var att vi sänkte skatten för alla.
            Alla med jobb fick en helt ny månadslön med jobbskatteavdragen.
          </note>
          <note>
            Nu berömmer den rödgröna regeringen de fina tillväxtsiffrorna
            i Sverige. Men låt oss komma ihåg att er budget bara har gällt
            i två månader. Ni styrde ju på alliansbudgeten förra året.
          </note>
          <note>
            När det gäller marginalskatter talar vi inte om den traditionella
            gruppen, de rika och förmögna. Ni brukar ju ofta säga att det
            är de rika som ska betala marginalskatt, men här talar vi om barnmorskor,
            poliser och andra samhällsbärare. Varje gång en socialdemokrat
            eller en vänsterpartist försvarar dessa höga skatter vill jag
            att man ska ha barnmorskan och polisen i åtanke, för det är dem
            vi talar om. Socialdemokrater brukar säga att det handlar om dem
            med miljoninkomster, men så är det inte.
          </note>
          <note>
            I den stora skattereformen från 1990 var ett av huvudsyftena
            att minska de höga marginalskatterna. År 1980 var marginalskatten
            uppe i 85 procent. Astrid Lindgren fick till och med betala 102
            procent i skatt.
          </note>
          <note>
            Det är klart att människor svarar på ekonomiska incitament. Därför
            ska det löna sig mer att arbeta än att gå på bidrag.
          </note>
          <note>
            Varför lönar det sig inte för alla akademiker att utbilda sig?
            Det finns akademiska utbildningar som inte lönar sig alls jämfört
            med en gymnasie ­ utbildning. En akademisk utbildning ger i genomsnitt
            endast 16 procent i högre lön än en gymnasieutbildning. För många
            grupper lönar det sig inte alls att utbilda sig. Det gäller viktiga
            grupper såsom högstadielärare, gym ­ nasielärare, bibliotekarier,
            biologer och arbetsterapeuter.
          </note>
          <note>
            Tråkigt nog är det värst för kvinnor. En kvinna med akademisk
            utbildning får endast 7 procent högre lön än den med gymnasieutbildning.
          </note>
          <note>
            Detta går att läsa om i Sacos studie om akademiska studiers påverkan
            på livslöner.
          </note>
          <note>
            Fru talman! Det är ingen bra utveckling i ett land som tidigare
            har haft lysande entreprenörer och uppfinnare som Ericsson, Asea
            och Laval.
          </note>
          <note>
            En stor risk med de höga marginalskatterna är att man inte vill
            arbeta extra. Man tar inte den extra timmen. Det blir helt enkelt
            inte lönsamt att arbeta.
          </note>
          <note>
            Jag menar att den beräknade inkomsten av marginalskattehöjningen
            från 57 till 60 procent är ett slag i luften. Regeringen tror
            att man kommer att få in 2,7 miljarder på detta, men i beräkningarna
            ser man bara hur det har varit och inte hur människor faktiskt
            agerar. Det är en stor brist. Jag tror inte att ni kommer att
            få in de där 2,7 miljarderna på ökad marginalskatt.
          </note>
          <note type="speaker">
            Anf. 12 HANIF BALI (M):
          </note>
          <note>
            Fru talman! Diskussionen om utbildningspremie är intressant.
            Vi har länge haft en diskussion med arbetsmarknadsministern om
            det som Socialdemokraterna kallar missmatchningen på arbetsmarknaden,
            det vill säga att människor väljer akademiska ämnen och program
            som kanske inte är de mest rationella när det handlar om att kunna
            försörja sig efter utbildningen.
          </note>
          <note>
            I diskussionen om utbildningspremie läggs stor vikt vid detta,
            och här finns en förklaringsfaktor till varför människor inte
            har ett starkt incitament att välja utbildningar som också ger
            jobb. Det handlar om att skillnaden mellan ett jobb med helt okej
            lön men med hög skatt och stora marginaleffekter och ett jobb
            som bara kräver gymnasiekompetens inte är tillräckligt stor.
          </note>
          <note>
            Vi vet också att lönetrappan för högutbildade tjänstemän är mycket
            brantare, vilket betyder att marginaleffekterna kickar in mycket
            hårdare.
          </note>
          <note>
            Detta ger självklart effekt och är den rimliga förklaringsmodellen.
            Men det vore intressant att höra från arbetsmarknadsministern
            om det finns någon annan rimlig förklaringsmodell till varför
            en stor andel av de svenska studenterna väljer utbildningar som
            inte efterfrågas på svensk arbetsmarknad. Vi ser detta i mycket
            större utsträckning i Sverige än i många andra länder, till exempel
            Tyskland.
          </note>
          <note>
            Vi har ju ett skolsystem som är helt gratis oavsett vad man väljer
            att plugga. En ingenjörsutbildning kostar inte mer än en annan
            utbildning. Trots det ser vi en mycket liten vilja att gå dessa
            utbildningar. Det är dessutom en stark arbetsmarknadssituation.
            Det är nästan arbetstagarnas marknad, och man får goda villkor,
            bra arbetsmiljö etcetera med dessa utbildningar. Trots detta väljer
            svenska ungdomar i stor utsträckning att inte gå dessa utbildningar.
          </note>
          <note>
            Då måste vi ställa oss frågan varför. Vilka ekonomiska effekter
            och drivkrafter är det som hämmar ett rationellt val? Jag tror
            att människor i grund och botten är rationella, smarta och vill
            sitt eget bästa. Men det kan finnas politiska system som genom
            skatter eller bidrag hämmar ett ratio ­ nellt val. Frågan är vad
            detta är.
          </note>
          <note>
            Det vore intressant att höra vad arbetsmarknadsministern anser
            är orsaken. Är det enbart att de inte får studie- och yrkesvägledning?
            Det verkar orimligt att så många ungdomar måste få studie- och
            yrkesvägledning för att göra sitt högskoleval. Människor måste
            ju själva kunna tillgodogöra sig information för att kunna välja
            en bra framtid.
          </note>
          <note>
            Om marginaleffekterna inte ger utfall på utbildningsval, vad
            ger i så fall utfall på utbildningsval? Vad är det som gör att
            människor som har tillräckliga betyg och grundkriterier väljer
            utbildningar som inte leder till arbete?
          </note>
          <note type="speaker">
            Anf. 13 Arbetsmarknadsminister YLVA JOHANSSON (S):
          </note>
          <note>
            Fru talman! Låt mig ta den sista frågan först. Det finns ingen
            enkel förklaring till att människor inte väljer de utbildningar
            som leder till de högsta framtida inkomsterna. Det handlar alltså
            inte bara om ekonomiska incitament, Hanif Bali, utan människor
            gör sina yrkesval också utifrån andra kriterier.
          </note>
          <note>
            Jag tror dock att vi bör påverka människors val av yrke i större
            utsträckning för att få en bättre matchning. Men alldeles uppenbart
            är att ekonomiska incitament inte ensamt svara r för denna styrning.
          </note>
          <note>
            När den gamla regeringen styrde ökade arbetslösheten. Nu har
            vi en stark tillväxt och sjunkande arbetslöshet . Det är svårt
            att ta det till intäkt för att den förda politiken skulle vara
            skadlig för jobben.
          </note>
          <note>
            Det är fler som söker sig till högskolan och som kommer in på
            hög ­ skolan. Det är svårt att ta det till intäkt för att regeringens
            förda politik skulle göra att färre människor vill studera vidare.
          </note>
          <note>
            Erik Andersson pratar ganska tyst om en stor skatteförändring
            som regeringen genomförde i augusti. Då tog vi bort den skattesubvention
            som tidigare gällt för arbetsgivaravgiften för ungdomar. Vi fick
            då höra här i riksdagens talarstol att ungdomsarbetslösheten skulle
            öka kraftigt om avgiften återställdes, men resultatet har blivit
            det motsatta. Ungdomsarbetslösheten faller nu snabbare än vad
            de flesta hade väntat sig.
          </note>
          <note>
            Med detta, fru talman, vill jag säga att skattepolitiken självklart
            spelar roll för incitament, men det är inte det enda som spelar
            roll. Andra saker tenderar att betyda ännu mer. Skatteintäkter
            är till för att finansiera skola, sjukvård, välfärd, investeringar
            i jobb, klimatsmart omställning, infrastruktur och bostäder. Vad
            man använder skatteintäkterna till påverkar helheten i jobbpolitiken.
          </note>
          <note>
            Erik Andersson är orolig för att regeringen inte ska få in de
            s katteintäkter som har prognostis erats, men jag vill säga till
            honom att där kommer vi så småningom att ha facit. Vi kommer att
            veta vilka skatteintäkter det kommer att leda till, och då kan
            vi jämföra.
          </note>
          <note>
            Hittills ser det ut att gå väldigt bra på arbetsmarknaden. Det
            är fler som jobbar, och fler jobbar mycket. Jag tror att det är
            goda förutsättningar för att regeringen inte bara får in intäkterna
            utan att dessa kanske till och med blir högre än prognostis erat.
            Men det kommer vi som sagt att få facit på.
          </note>
          <note type="speaker">
            Anf. 14 ERIK ANDERSSON (M):
          </note>
          <note>
            Fru talman! Sverige är en exportberoende nation, fru arbetsmarknadsminister.
            Vi ska vara glada för att exporten går bra just nu, men du kan
            inte ta det till intäkt för att det är den socialdemokratiska
            politiken som har gjort att ungdomsarbetslösheten har minskat.
            Ni har ju bara regerat med er budget i två månader, och vi får
            se hur många månader till det blir.
          </note>
          <note>
            Om vi tittar på problematiken ser vi att Sverige har de högsta
            skatterna i världen. Socialdemokraterna är fixerade vid att klämma
            åt de rika, säger de, men vilka är de rika? Jo, det är dem jag
            nämnde tidigare, nämligen barnmorskan och polisen. De får betala
            mer än 50 procent skatt på marginalen, i alla fall en del av dem.
            Hälften av alla poliser får göra det.
          </note>
          <note>
            Man kan jämföra med exempelvis punktskatterna, där man vill styra
            konsumtionen på så sätt att man har höga punktskatter på produkter
            som man tror är skadliga för hälsan eller miljön. Socialdemokraterna
            tror att det fungerar på ett bra sätt. Detta gäller givetvis även
            skatt på arbete. Om man har hög skatt på arbete kommer såklart
            mindre arbete att utföras.
          </note>
          <note>
            Jag undrar fortfarande om statsministern någonsin frågade arbetsmarknadsministern,
            numera superministern, om höjd skatt på arbete leder till fler
            jobb och vad arbetsmarknadsministern i så fall svarade.
          </note>
          <note type="speaker">
            Anf. 15 HANIF BALI (M):
          </note>
          <note>
            Fru talman! Det är lite märkligt resonerat av arbetsmarknadsministern.
            Jag poängterade att det finns ekonomiska orsaker. Det finns en
            skillnad i att gå en förmodligen längre eller tuffare utbildning
            för att få ekonomisk avkastning senare för den tid man lägger
            in i utbildningen.
          </note>
          <note>
            När jag säger att skillnaden är för liten tar arbetsmarknadsministern
            det till intäkt för att ekonomiska incitament inte fungerar. Men
            det är ju hela min poäng: Det finns inga ekonomiska incitament.
            De är inte tillräckliga för att man ska göra den insats som krävs
            på högskolan.
          </note>
          <note>
            Det är inte någon hemlighet att de utbildningar där vi utbildar
            ett massivt antal och som leder till jobb endast med gymnasiekompetens
            är mycket lättare utbildningar. De är inte lika intensiva vare
            sig tidsmässigt eller när det gäller svårighetsgrad jämfört med
            utbildningar som till exempel ger en mycket fastare situation
            på arbetsmarknaden och något högre inkomster. Men skillnaderna
            däremellan är för små – det är ju det som är min poäng.
          </note>
          <note>
            Det är hur som hel st märkligt att ministern tar åt sig kredden
            för den ökade bnp-tillväxten och så vidare. Ministerns budget
            har bara varit aktiv i 60 dagar. Om ministern har kommit på ett
            sätt att höja bnp och sysselsättningen så kraftigt med endast
            lite regleringsbrev måste hon avslöja det här och nu. Jag tror
            att vi har ett ekonomipris på gång här. Någon annan rimlig förklaring
            till ministerns självgodhet i den här frågan finns inte.
          </note>
          <note type="speaker">
            Anf. 16 Arbetsmarknadsminister YLVA JOHANSSON (S):
          </note>
          <note>
            Fru talman! Den ekonomiska tillväxten beror självfallet på många
            olika saker, men att ta en så stark utveckling som vi nu har på
            arbetsmarknaden till intäkt för att det går dåligt där tycker
            jag faktiskt är lite långsökt.
          </note>
          <note>
            Ungdomsarbetslösheten har regeringen jobbat med från första dagen.
            Från augusti i år gäller alla de stora ekonomiska förändringar
            som rör ungdomsarbetslösheten, både de satsningar och den finansiering
            vi gör genom att vi har tagit bort skattesubventionen i form av
            sänkt arbetsgivaravgift för ungdomar.
          </note>
          <note>
            Jag vill påminna Moderaterna om att man förutspådde att sänkningen
            skulle leda till katastrof när det gäller ungdomsarbetslösheten.
            Nu har resultatet alltså blivit det motsatta. Om detta enbart
            beror på regeringens politik eller inte låter jag vara osagt,
            men sänkningen har inte lett till den katastrof när det gäller
            ungdomsarbetslösheten som Moderaterna utmålade när vår budget
            började gälla.
          </note>
          <note>
            Till Erik Andersson: Utifrån min roll är jag självfallet inblandad
            i de flesta diskussioner i regeringen som gäller jobben. Den samlade
            bedömning och politik som vi genomför för jobben är stark.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2015/16:357 om särskild löneskatt
            för äldre
          </note>
          <note type="speaker">
            Anf. 17 Arbetsmarknadsminister YLVA JOHANSSON (S):
          </note>
          <note>
            Fru talman! Christian Holm Barenfeld har frågat mig om jag inte
            anser att erfaren arbetskraft behövs för att klara av den demografiska
            utmaningen och hur jag anser att den särskilda löneskatten för
            äldre ska hjälpa senior och mer erfaren arbetskraft som vill arbeta
            längre.
          </note>
          <note>
            Självklart behövs senior och erfaren arbetskraft. OECD-statistiken
            visar också att Sverige är bland de länder som har högst sysselsättningsgrad
            i åldersgruppen 55 – 64 år. Sverige har ett bra utgångsläge, men
            samtidigt anser regeringen att den demografiska utvecklingen innebär
            stora utmaningar för framtidens arbetsliv.
          </note>
          <note>
            Christian Holm Barenfeld hänvisar i sin interpellation till Elisabeth
            Svantessons skriftliga fråga som jag besvarade den 19 januari
            i år. Jag vill därför upprepa delar av mitt svar.
          </note>
          <note>
            När regeringen tillträdde 2014 ärvde vi ett bekymmersamt läge
            med en arbetslöshet som bitit sig fast på en hög nivå. För att
            öka sysselsättningen och varaktigt minska arbetslösheten har regeringen
            därför i budgetpropositionen för 2016 föreslagit stora framtidsinvesteringar
            i bostäder, klimatomställning och infrastruktur, en aktiv näringspolitik
            för fler och växande företag och investeringar i kompetens och
            matchning för att rusta människor att ta de jobb som växer fram.
          </note>
          <note>
            Vårpropositionen för 2015 och budgetpropositionen för 2016 innehåller
            sammantaget investeringar för jobb som uppgår till drygt 14 miljarder
            kronor för 2016. Sammantaget bedöms de åtgärder som föreslås i
            budgetpropositionen bidra till en lägre arbetslöshet och en högre
            sysselsättning de kommande åren.
          </note>
          <note>
            Äldre i arbetslivet är en viktig resurs som bör tas till vara.
            Vi ser dessutom att sysselsättningsgraden för personer över 55
            år ökar stadigt. Jag kan trots det konstatera att den faktiska
            utträdesåldern i många yrken är lägre än 65 år. Detta beror inte
            på att det saknas ekonomiska incitament att arbeta längre, utan
            det handlar bland annat om att arbetstagare slits ut i förtid.
            Om människor ska orka jobba ett helt arbetsliv krävs bättre arbetsmiljöförhållanden
            i psykiskt och fysiskt slitsamma arbeten.
          </note>
          <note>
            Arbetsmiljö är därför ett fokusområde för regeringen. Den 1 februari
            överlämnade regeringen sin nya arbetsmiljöstrategi till riksdagen.
            Strategin utgår från det moderna arbetslivets utmaningar och möjligheter
            och pekar ut en riktning för arbetet under de närmaste fem åren.
            Regeringen har dessutom ökat resurserna inom arbetsmiljöområdet
            med 100 miljoner kronor per år under mandatperioden.
          </note>
          <note>
            Inom ramen för de ökade resurserna höjer regeringen ambitionsnivån
            i arbetsmiljöpolitiken genom denna arbetsmiljöstrategi , som utformats
            kring tre prioriterade områden: nollvision mot dödsolyckor och
            förebyggande av arbetsolyckor, ett hållbart arbetsliv samt psykosocial
            arbetsmiljö.
          </note>
          <note>
            Dessutom pågår sedan några år en bred översyn av pensionssystemet
            inom ramen för Pensionsgruppens arbete. Den långsiktigt stora
            frågan är den om ett längre arbetsliv för att trygga tillräckliga
            pensioner, pensionssystemets finanser och ytterst välfärden. Det
            arbetet kommer att fortgå under lång tid med det övergripande
            syftet att uppnå fler arbetade timmar under livet.
          </note>
          <note type="speaker">
            Anf. 18 CHRISTIAN HOLM BARENFELD (M):
          </note>
          <note>
            Fru talman! Jag vill börja med att tacka arbetsmarknadsminister
            Ylva Johansson för svaret på min interpellation. Jag vill också
            hälsa ministern välkommen i hennes nya kompletterande superministeruppdragsroll
            med initiativrätt på alla politikområden. Det är nog bra att någon
            ges initiativrätt i regeringen. Vi behöver fler initiativ för
            fler jobb. Det råder det inga tvivel om. Jobben måste bli fler,
            arbetslösheten måste bli lägre och sysselsättningen högre.
          </note>
          <note>
            Sysselsättningsgraden i arbetsmarknadsutskottet i riksdagen är
            tyvärr alldeles för låg. Mötena är få, och många av de möten s
            om är inplanerade får senare ställas in. Det grundar sig givetvis
            på att det är få propositioner och andra förslag som presenteras
            som kommer från regeringen. Regeringen levererar helt enkelt inte
            på bland annat arbetsmarknadsområdet.
          </note>
          <note>
            Fru talman! Vi behöver bli fler som arbetar i Sverige, och fler
            behöver jobba längre upp i åldrarna. Det är därför viktigt att
            vi skapar förutsättningar och incitament för att fler ska vilja
            stanna kvar på arbetsmarknaden under längre tid. Det blir inte
            minst viktigt längre fram när pensionsavgångarna förväntas öka.
            Jag ställde min interpellation för att jag oroas över att regeringens
            politik kommer att ha motsatt verkan.
          </note>
          <note>
            Regeringen har ju infört en särskild löneskatt för personer över
            65 år, som blir en straffskatt på de äldre som väljer att arbeta.
            Ylva Johansson gav ju nyligen i ett svar till min kollega Elisabeth
            Svantesson besked om att regeringen själv gör bedömningen att
            den särskilda löneskatten för äldre kommer att ge en faktisk effekt
            på äldres sysselsättning och antalet arbetade timmar, och då en
            negativ sådan.
          </note>
          <note>
            Det blir lite obegripligt när arbetsmarknadsministern i ena meningen
            menar att det är viktigt att säkerställa att fler äldre väljer
            att stanna kvar på arbetsmarknaden och i nästa mening försvarar
            att man gör det mindre attraktivt att arbeta. Människor får helt
            enkelt behålla mindre av det de tjänar. Det gör inte att de blir
            mer motiverade att stanna kvar på arbetsmarknaden och slita och
            jobba längre. Det innebär heller inte att de får mer i plånboken
            och kan konsumera mer.
          </note>
          <note>
            Fru talman! Jag vill vända lite på det ministern sa i ett tidigare
            inlägg här i dag. Det finns en fi xering hos Socialdemokraterna
            vid skatter. Oav ­ sett vad man ska göra ska skatterna uppåt.
            Ju högre skatt, desto bättre so ­ cialdemokrat. Resultatet blir
            dock att den som arbetar får mindre i plån ­ boken.
          </note>
          <note>
            I Ylva Johanssons svar talar hon mer om mer om bostäder, klimatomställningar,
            infrastruktur och pensioner än om själva den fråga jag ställde.
            Det kan jag förstå. Det kan inte vara lätt att försvara och förklara
            varför man sjösätter ett förslag som man själv är medveten om
            kommer att ha en negativ påverkan på äldres arbetsutbud.
          </note>
          <note>
            Jag vill därför igen fråga arbetsmarknadsministern och ge henne
            en chans att ge ett tydligt svar: På vilket sätt leder den särskilda
            löneskatten för äldre till att fler äldre kommer att fortsätta
            att arbeta?
          </note>
          <note type="speaker">
            Anf. 19 KATARINA BRÄNNSTRÖM (M):
          </note>
          <note>
            Fru talman! Jag blev lite förvånad över det svar som arbetsmarknadsministern
            har gett till Christian Holm Barenfeld på frågan om den särskilda
            löneskatten för äldre. Det finns inget svar på varför skatten
            var viktig och varför regeringen införde den.
          </note>
          <note>
            Det finns en enda mening som s äger: Självklart behövs senior
            och erfaren arbetskraft. Det är någonting man säger med läpparnas
            bekännelse, men det är ingenting man visar i riktig politik. Varför
            ska människor betala 6,15 procent extra skatt när de har fyllt
            65 år? Det är mycket märkligt. Det går inte att få ihop den politiken.
          </note>
          <note>
            Varför ska man över huvud taget dela upp skattesatser när det
            kommer till ålder? Det har i Socialdemokraternas värld alltid
            varit så att man har beskattat storleken på inkomster olika. Men
            nu går man till och med in och börjar titta på människors ålder
            för varför de ska betala olika skatt.
          </note>
          <note>
            Om man hade sänkt skatten hade jag förstått det. Man vill verkligen
            ha seniorer och erfaren arbetskraft. Hela näringslivet ropar efter
            att människor ska stanna kvar på viktiga poster. Vi ha r svårt
            med sjuksköterskor, ingenjörer och andra välutbildade och erfarna
            människor som det inte finns någon ersättning för. Det finns ingen
            arbetskraft som står och väntar på att få de jobben. Man skulle
            vilja stimulera så att det var fler som stannade kvar längre.
            Men det gör inte regeringen.
          </note>
          <note>
            Det är därför en intressant fråga: Varför vill man ha en skatt
            på äldre? Samtidigt gick man ut och slog på stora trumman i valrörelsen
            och sa att de orättvisa skatterna nu äntligen skulle rättas till
            för alla pensionärer. Är inte det att tala med kluven tunga? De
            som arbetar ska betala mer i skatt. Den som inte arbetar skulle
            få någon femtiolapp mer plånboken. Jag tycker att det är väldigt
            falskt. Det ger heller inte särskilt stora pengar. Man beräknar
            att det skulle ge 1,77 miljarder, det vill säga under 2 miljarder.
            Vi får väl se vad det ger. Vi vet inte hur många det är som väljer
            att gå hem i stället för att jobba.
          </note>
          <note>
            I svaret sägs det väldigt mycket om vad regeringen gör för goda
            saker och naturligtvis om vad den gamla regeringen inte gjorde.
            Men om m an säger att det behövs senior och erfaren arbetskraft
            borde man säga: Det var bra att alliansregeringen sänkte skatten
            för dem som jobbade efter ingången pensionsålder. Men det läser
            jag ingenstans. Det var därför jag reagerade.
          </note>
          <note>
            Man höjer skatten på det mesta. Det är skatt på sparande. Det
            är skatt på arbete. Det är höjda arbetsgivaravgifter. Det är skatt
            på ungdomar. Denna regering har ett mål, och det är en total fixering
            vid höjda skatter. Likväl säger alltid ministern i denna kammare
            att Moderaterna är fixerade vid höjda skatter. Det är precis tvärtom.
            Det enda regeringen verkligen håller när det gäller sina vallöften
            är att höja skatter på olika sätt.
          </note>
          <note type="speaker">
            Anf. 20 Arbetsmarknadsminister YLVA JOHANSSON (S):
          </note>
          <note>
            Fru talman! Jag undrar lite varför Ch ristian Holm Barenfeld
            och Katar ina Brännström är så upprörda. När jag lyssnar på inläggen
            tror jag mig förstå att det beror på att de har missförstått hela
            frågan.
          </note>
          <note>
            Det är inte så att regeringen har infört någon särskild löneskatt.
            Den infördes 1991 i den stora skattereformen som gjordes. Det
            var då man införde någonting som hette särskild löneskatt. Det
            regeringen har gjort är att vi har skapat likformighet i systemet,
            precis som har gällt tidigare. Men den särskilda löneskatten infördes
            1991.
          </note>
          <note>
            Både Ch ristian Holm Barenfeld och Katar ina Brännström talar
            om att regeringens politik skulle leda till att personer över
            65 år får behålla mindre av det de tjänar, eller att äldre skulle
            betala högre skatt än andra grupper. Det är fullkomligt felaktigt.
            Äldre har en lägre skatt än de som är yngre. Det är ett förhöjt
            jobbskatteavdrag för dem som är över 65 år. Det betyder att de
            behåller mer och betalar lägre skatt efter 65 år än vad de gör
            innan. Där har interpellanten och debattörerna fullkomligt fel
            om politiken.
          </note>
          <note>
            Det vi ser just nu är att många av dem som snart ska gå i pension
            eller som redan har gått i pension lockas tillbaka till arbetslivet
            eftersom efterfrågan på arbetskraft är mycket stor och vi har
            brist inom väldigt många yrken. Vi ser nu till exempel i skolan
            att pensionerade lärare kommer tillbaka och jobbar, och det är
            välkommet. De betalar också lägre skatt än de som är yngre och
            till exempel jobbar i skolan eller i andra yrken. Det är så skattesystemet
            i dag är utformat.
          </note>
          <note>
            Fru talman! När man hör Katarina Brännström säga att 1 ½ miljard
            i skatteintäkter inte är så mycket förstår man kanske hur det
            kunde bli så illa med de stora underskotten i statens finanser.
            Skatteintäkter behövs för att finansiera investeringar och välfärd.
            De behöver vägas av på ett rimligt sätt så att vi också har en
            stark utveckling på arbetsmarknaden. Det har vi just nu.
          </note>
          <note type="speaker">
            Anf. 21 CHRISTIAN HOLM BARENFELD (M):
          </note>
          <note>
            Fru talman! Jag tror att det är 1,77 miljarder som regeringen
            räknar med att få in på åtgärden med den särskilda löneskatten
            för äldre. Tar man från en grupp personer ut ytterligare nästan
            2 miljarder – i stort sett 1,8 miljarder – är det klart att det
            gör att det blir mindre attraktivt. Gör vi det dyrare att anställa
            blir det mindre attraktivt att arbeta. Oavsett om det ligger på
            arbetsgivarnivå eller på den enskilde är det självklart inte bra.
          </note>
          <note>
            Det har varit mycket diskussion om jobbskatteavdraget och mycket
            kritik mot det från regeringens sida, men med det såg vi till
            att den som arbetade fick behålla mer pengar i plånboken samtidigt
            som vi gjorde det billigare att anställa. Det är det här som man
            nu återställer från regeringens sida. Man ser till att det blir
            mindre attraktivt att anställa den som har fyllt 65 år.
          </note>
          <note>
            Det här gör regeringen på en rad områden, och det spelar egentligen
            ingen roll om man är ung eller gammal. Om man är ung blir det
            dyrare och man får försämrade villkor, är man medelålders och
            har utbildat sig och lyckats få lite högre inkomst får man mindre
            pengar kvar i plånboken och ska brandskattas och har man fyllt
            65 är man uppenbarligen inte heller lika attraktiv på arbetsmarknaden.
            Däremot ska man möjligtvis kunna få lite mer om man väljer att
            inte arbeta. Det är en konstig hållning från en arbetsmarknadsminister.
          </note>
          <note>
            Jag hoppas att vi i viss grad får se fler förslag till arbetsmarknadsutskottet,
            så att även det kan börja arbeta. Jag hoppas också att de förslag
            som kommer till arbetsmarknadsutskottet vad gäller arbete även
            kommer att handla om hur jobben ska bli fler och hur fler ska
            komma i arbete.
          </note>
          <note>
            Det svar jag har fått från arbetsmarknadsministern kan man konstatera
            handlar mycket om helt andra saker än just det jag frågade om.
            Jag kan fortsatt inte se hur det här på något sätt skapar fler
            arbetstillfällen för äldre, och jag vill fortfarande ha svar på
            det, för det var de facto det som var min fråga.
          </note>
          <note>
            Sedan kan regeringen och ministern komma fram till att det är
            rimligt att höja den ena eller den andra skatten för att man vill
            ha in pengarna, men då är det av den anledningen man gör det och
            då ska man säga att man är beredd på att färre äldre får ett jobb
            när de har fyllt 65 år och inte att det skapar fler jobb. Det
            är mer ärligt.
          </note>
          <note>
            Jag vill återigen fråga: Hur anser arbetsmarknadsministern att
            den särskilda löneskatten för äldre ska hjälpa senior och mer
            erfaren arbetskraft som vill arbeta längre att få ett jobb?
          </note>
          <note type="speaker">
            Anf. 22 KATARINA BRÄNNSTRÖM (M):
          </note>
          <note>
            Fru talman! Det är lite märkligt att lyssna på arbetsmarknadsministern
            som här i kammaren försöker mästra åtminstone mig, känns det som,
            med att tala om att särskild löneskatt infördes redan 1991. Jag
            har nu roat mig med att gå in på regeringens egen hemsida och
            läst vad som står när det gäller budgeten. Jag kan läsa innantill:
            ”Särs kild löneskatt införs på ersättningar för arbete till personer
            som vid årets ingång har fyllt 65 år samt inkomst av aktiv näringsverksamhet
            för personer som vid årets ingång har fyllt 65 år.” Man talar
            också om att skatten bestäms till 6,15 procent. Det här fanns
            även med i budgetpropositionen för 2015, men den gällde ju aldrig.
          </note>
          <note>
            Det här är alltså en ny skatt som har införts och ingenting som
            har funnits med hela tiden. Jag tillhör själv den grupp som har
            fyllt 65 år, så jag är en av dem som vi talar om i den här debatten.
            Jag vet att det dubbla jobbskatteavdraget som alliansregeringen
            införde för att stimulera äldre att vara kvar på arbetsmarknaden
            är någonting som jag i alla fall kan få viss förtjänst av. Ni
            har ju dragit ned i det övre spannet, så riktigt så mycket som
            jag skulle ha fått om vi hade haft en alliansregering får jag
            inte, men jag får fortfarande lägre skatt. Men ni har alltså infört
            en särskild löneskatt för äldre, och fortfarande kan man fråga
            sig varför. Vad ska detta leda till?
          </note>
          <note>
            Om man läser vidare på hemsidan ser man att det bara handlar
            om sänkta tak, slopade tjänster i RUT-avdraget, sänkt subventionsgrad
            i RUT, slopad nedsättning av socialavgifter för unga – allting
            här handlar om skatter, och då har man ju ett mål med det.
          </note>
          <note>
            Vad är målet med att höja skatterna för äldre som vill fortsätta
            arbeta? Det svaret har vi ännu inte fått här.
          </note>
          <note type="speaker">
            Anf. 23 EVA-LENA JANSSON (S):
          </note>
          <note>
            Fru talman! Christian Holm Barenfeld försöker leda i bevisning,
            fast jag vet inte riktigt hur han får till det, att det skapar
            fler jobb att de som har fyllt 65 år skulle ha en lägre löneskatt.
            Jag vill därför ställa frågan till Christian Holm Barenfeld om
            han kan redovisa på vilket sätt det skapar fler jobb.
          </note>
          <note>
            Vi lken evidens finns för det? Hur blir det helt plötsligt fler
            jobb på en arbetsplats, till exempel på Posten, på grund av det?
            Christian Holm Barenfeld måste kunna redovisa det.
          </note>
          <note>
            Det vi har sett är att arbetslösheten sjunker ganska kraftigt
            bland unga nu, trots att vi har förändrat arbetsgivaravgifterna
            för unga. Christian Holm Barenfeld måste ha det klart för sig.
          </note>
          <note>
            Till Katarina Brännström och Christian Holm Barenfeld vill jag
            ställa frågan: Tycker ni att den svenska modellen är bra? Gillar
            ni den och står ni bakom den? Kan ni i så fall motivera hur ni
            ser på den svenska modellen?
          </note>
          <note type="speaker">
            Anf. 24 Arbetsmarknadsminister YLVA JOHANSSON (S):
          </note>
          <note>
            Fru talman! Den särskilda löneskatten skapades i den skatteuppgörelse
            från 1991 som resulterade i ett nytt skattesystem. Det var en
            konstruktion där man lade om stora delar av hela skattesystemet
            och gjorde en särskild löneskatt för äldre för att kompensera
            i förhållande till pensionssystemet. Den tog den gamla regeringen
            bort, vilket skapade en bristande likformighet i skattesystemet
            som vi nu återställer. Utvecklingen på arbetsmarknaden är bra
            för den äldre arbetskraften. Sysselsättningsgraden ökar för denna
            grupp.
          </note>
          <note>
            Fru talman! Skatter finns till för att finansiera viktiga verksamheter
            som välfärd, skola och investeringar. Sänker man skatter blir
            det mindre skatteintäkter. Det kan man göra om man inte tycker
            att det är så viktigt eller inte tror att det finns ett samband
            mellan jobbtillväxten och investeringar, utbildning och välfärd.
          </note>
          <note>
            Regeringen ser det sambandet och har därför en politik för att
            ha ordning i statsfinanserna och för att kunna säkerställa att
            vi kan göra nödvändiga investeringar. Jag vet att vår syn på det
            skiljer sig från Moderaternas.
          </note>
          <note>
            Fru talman! Jag tror att vi kan öka sysselsättningsgraden ytterligare
            i gruppen som är över 55 år och över 65 år. Två viktiga saker
            behöver göras. Den ena är investeringar i arbetsmiljön. Regeringen
            har både satsat pengar och lagt fram en ny arbetsmiljöstrategi,
            som jag tror just nu behandlas i arbetsmarknadsutskottet. Det
            finns också en utredning som har föreslagit att åldern då man
            har rätt att vara kvar på arbetsplatsen ska höjas från 67 till
            69 år. Den frågan bereds just nu i Pensionsgruppen. Jag tror att
            det är en viktig fråga att väga in i det hela.
          </note>
          <note>
            Den andra saken är att vi måste få bukt med sjukskrivningarna,
            som sedan 2010 har ökat dramatiskt. Det är en allvarlig utveckling,
            och vi ser dessvärre att det inte bara är äldre utan också yngre
            som sjukskrivs och blir kvar i sjukskrivning under lång tid. Ohälsa,
            oavsett om det beror på arbetsmiljörelaterade saker eller inte,
            är en stor riskfaktor när det gäller att inte orka och kunna jobba
            så länge som man själv vill. Här finns det stora utmaningar, och
            regeringen har stora utmaningar framför sig.
          </note>
          <note type="speaker">
            Anf. 25 CHRISTIAN HOLM BARENFELD (M):
          </note>
          <note>
            Fru talman! Eva-Lena Jansson kom in här i debatten och undrade
            hur vi skapar fler arbeten för äldre och hur vi skapar fler arbeten
            överlag.
          </note>
          <note>
            Genom att sänka skatten för den som är äldre eller att låta bli
            att höja den och göra det dyrare att anställa äldre blir jobben
            självklart inte per automatik fler, utan det krävs att en regering
            gör fler saker.
          </note>
          <note>
            Man måste göra vissa delar som är jobbskapande, men vi såg också
            att alldeles för få äldre fortsatte att jobba. Många ville jobba,
            men incitamenten var inte tillräckliga. Då såg vi till att det
            blev mer lönsamt att stanna kvar på arbetsmarknaden. På samma
            sätt såg vi att det fanns höga trösklar in på arbetsmarknaden
            för den som var ung eller nyanländ till Sverige. Därför sänkte
            vi trösklarna där. Nu har man höjt dem. Höjer man skatten på måndag
            är det givetvis inte så att det är färre som jobbar på tisdagen,
            utan det sker långsiktigt.
          </note>
          <note>
            Ylva Johansson säger att det går bra nu. Det är hög svansföring,
            må jag säga. Vi kommer in mer på det senare.
          </note>
          <note>
            Sänker man skatten får man in mindre pengar, påstås det. Det
            är inte heller något evidensbaserat. Det vi behöver få är fler
            som arbetar och fler som betalar skatt. Annars vore den våta drömmen
            för en sann socialdemokrat 100 procents skatt, om det vore så
            att vi fick in mer pengar och kunde fördela mer. Då kan man ju
            bestämma totalt hur det ska se ut. Det tror jag inte vore någon
            bra lösning.
          </note>
          <note>
            Men om man har mer fokus på hur vi ska höja bidragen för den
            som inte arbetar än på hur vi ska se till att den som inte arbetar
            kommer i arbete behöver vi nog höja skatten för att kortsiktigt
            kunna finansiera alla bidragshöjningar. Det tycker jag dock inte
            är ett bra sätt.
          </note>
          <note>
            Jag får be att tacka för debatten!
          </note>
          <note type="speaker">
            Anf. 26 EVA-LENA JANSSON (S):
          </note>
          <note>
            Fru talman! Christian Holm Barenfeld kunde inte svara på hur
            det blir fler jobb genom andra skattesatser för äldre. Han hävdade
            att det var jobbskapande, men kunde inte beskriva var någonstans
            det är evidensbaserat att det blir fler jobb av sänkt skatt. Det
            borde man kunna redovisa. Hur uppstår det fler jobb genom att
            man sänker skatten för en enskild person? Det finns naturligtvis
            inga sådana evidensbaserade fakta, och det var därför han inte
            svarade på det.
          </note>
          <note>
            Det är också intressant, fru talman, att Christian Holm Barenfeld
            inte ville kommentera den svenska modellen. Den hänger ihop med
            löner, skatter och hela det system vi har i Sverige när det gäller
            att finansiera den gemensamma välfärden men också säkerställa
            att människor som har fyllt 65 och är pensionärer har en dräglig
            tillvaro oavsett om de jobbar eller inte. Som sagt är det intressant
            att den moderata riksdagsledamoten inte ville svara på frågan
            om den svenska modellen.
          </note>
          <note type="speaker">
            Anf. 27 Arbetsmarknadsminister YLVA JOHANSSON (S):
          </note>
          <note>
            Fru talman! Det kommer nog alltid att finnas en grundläggande
            motsättning mellan regeringen och Moderaterna när det gäller å
            ena sidan skattesänkningar och nedskärningar och å andra sidan
            investeringar och jobb.
          </note>
          <note>
            Jag vill tacka för debatten, och jag tror att det finns frågor
            där vi kan mötas. Det gäller till exempel diskussionen om hur
            länge man ska få vara kvar i arbetslivet och huruvida det ska
            höjas från dagens 67 år. Diskus ­ sioner förs i Pensionsgruppen,
            där både regeringens partier och Modera ­ terna finns med. Andra
            frågor är hur man ska få bukt med den ökade ohäl ­ san och sjukskrivningarna
            samt behovet av förstärkning av arbetsmiljö ­ arbetet. Jag tror
            att det finns områden där vi kan ha ett gott utbyte av var ­ andra.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellationerna 2015/16:392 och 404 om ungdoms
            ­ arbetslösheten
          </note>
          <note type="speaker">
            Anf. 28 Arbetsmarknadsminister YLVA JOHANSSON (S):
          </note>
          <note>
            Fru talman! Elisabeth Svantesson har frågat mig vad jag menar
            med att regeringen nu håller på att lösa ungdomsarbetslösheten,
            vilka konkreta åtgärder regeringen har vidtagit som löser ungdomsarbetslösheten
            och hur många jobb respektive åtgärd har lett till. Vidare har
            Hanif Bali frågat mig vilka åtgärder jag avser att vidta för att
            underlätta för de ungdomar som står längst ifrån arbetsmarknaden
            att komma i jobb.
          </note>
          <note>
            Jag besvarar interpellationerna i ett sammanhang.
          </note>
          <note>
            Jag vill börja med att tacka Elisabeth Svantesson och Hanif Bali
            för möjligheten att redogöra för den positiva utveckling vi har
            gällande ungas sysselsättning och vilka ytterligare konkreta åtgärder
            som regeringen vidtar för att lösa ungdomsarbetslösheten.
          </note>
          <note>
            Att mäta antalet inskrivna ungdomar hos Arbetsförmedlingen är
            självklart centralt, men det är viktigt att komma ihåg att detta
            inte är det officiella måttet på ungdomsarbetslösheten i landet.
          </note>
          <note>
            Arbetslösheten bland ungdomar i åldern 15–24 år uppgick till
            19,1 procent det fjärde kvartalet 2015. Det är en minskning med
            3,1 procentenheter jämfört med motsvarande kvartal 2014. Under
            det fjärde kvartalet 2015 uppgick antalet arbetslösa ungdomar
            till 123 000 personer, vilket är en minskning på årsbasis med
            24 000 personer. Närmare hälften av de arbetslösa ungdomarna är
            heltidsstuderande som söker arbete, inklusive extraarbete på kvällar,
            helger och lov. Faktum är att arbetslösheten bland unga nu har
            nått sin lägsta nivå på åtta år. Sysselsättningsgraden bland unga
            har dessutom nått sin högsta nivå sedan 2001. Men vi är såklart
            inte nöjda. Ingen ung ska påbörja sitt vuxenliv i långtidsarbetslöshet.
          </note>
          <note>
            Sedan flera år tillbaka har samtliga borgerliga partier hävdat
            att regeringens återställande av arbetsgivaravgiften för unga,
            en kostnad på ca 20 miljarder kronor per år, skulle driva upp
            ungdomsarbetslösheten kraftigt. Nu ser vi i stället att arbetslösheten
            bland unga faller, samtidigt som antalet unga inskrivna på Arbetsförmedlingen
            minskar. En del av de 20 miljarder per år som den gamla regeringen
            använde för att subventionera storföretag med ett stort antal
            anställda ungdomar kan regeringen i stället använda till de unga
            och vuxna som står längst bort från arbetsmarknaden och som bland
            annat behöver insatser i form av utbildning.
          </note>
          <note>
            Antalet unga inskrivna i jobbgarantin för ungdomar minskar. År
            2014 minskade antalet deltagare i jobbgarantin för ungdomar från
            38 000 till 33 000 i genomsnitt per månad, och under 2015 minskade
            antalet till 27 000 deltagare i genomsnitt per månad, en minskning
            med 18 procent jämfört med 2014. Även i jobb- och utvecklingsgarantin
            har antalet inskrivna ungdomar minskat – från 12 000 i genomsnitt
            per månad 2014 till 10 800 i genomsnitt per månad 2015.
          </note>
          <note>
            Vidare minskar även antalet långtidsarbetslösa ungdomar kraftigt
            och är nu nere på sin lägsta nivå sedan tiden före finanskrisen
            2008. Enligt Statistiska centralbyråns arbetskraftsundersökningar,
            AKU, definieras en person som långtidsarbetslös efter 27 veckors
            arbetslöshet. Antalet långtidsarbetslösa i åldern 15–24 år uppgick
            till 12 000 personer det fjärde kvartalet 2015. Det är en minskning
            med 7 000 personer jämfört med motsvarande kvartal 2014.
          </note>
          <note>
            Att antalet ungdomar i jobb- och utvecklingsgarantins tidigare
            fas 3 har ökat visar att den förra regeringens politik med tidsgränser
            och detaljstyrning av de arbetsmarknadspolitiska insatserna inte
            har fungerat. Det är oerhört viktigt att dessa personer nu får
            hjälp att komma i arbete och att inflödet till långtidsarbetslöshet
            stoppas.
          </note>
          <note>
            Regeringen har bland annat tagit bort den förra regeringens aktivitetsförbud
            och möjliggjort att unga redan från första inskrivningsdagen kan
            erbjudas stöd. Regeringen anser att det är viktigt att Arbetsförmedlingen
            kan erbjuda arbetslösa personer insatser som utgår från varje
            individs behov och förutsättningar, för att öka utflödet till
            arbete eller studier.
          </note>
          <note>
            Det är oerhört tydligt i arbetslöshetsstatistiken att det framför
            allt är unga som saknar en fullständig gymnasieutbildning som
            fortsatt har det besvärligt på arbetsmarknaden. För att komma
            till rätta med ungdomsarbetslösheten och långtidsarbetslösheten
            bland unga har regeringen bland annat infört utbildningskontrakt.
            Än så länge är det relativt få utbildningskontrakt beslutade,
            men de ökar snabbt i antal.
          </note>
          <note>
            Regeringen har inrättat Delegationen för unga till arbete, Dua,
            som har i uppdrag att verka för att arbetsmarknadspolitiska insatser
            mot ungdomsarbetslöshet får större genomslag på lokal nivå, att
            främja statlig och kommunal samverkan samt att utveckla nya samverkansformer.
            Detta sker genom att främja att lokala överenskommelser om insatser
            för att minska ungdomsarbetslösheten ingås mellan kommuner och
            Arbetsförmedlingen. De lokala överenskommelserna innehåller mätbara
            mål, en handlingsplan för att nå målen och också en kartläggning
            över vilka unga i kommunen som varken arbetar eller studerar.
          </note>
          <note>
            I dagsläget har 286 av landets 290 kommuner utarbetat en överenskommelse
            med lokalt arbetsförmedlingskontor. Att så många kommuner har
            valt att ingå en överenskommelse är en viktig förutsättning för
            att minska ungdomsarbetslösheten på allvar bland annat genom att
            säkerställa att ungdomar avslutar sin gymnasieutbildning och får
            ett riktigt fotfäste på arbetsmarknaden.
          </note>
          <note type="speaker">
            Anf. 29 ELISABETH SVANTESSON (M):
          </note>
          <note>
            Fru talman! Jag tackar arbetsmarknadsministern för svaret. Det
            går bra på många sätt i svensk ekonomi och på svensk arbetsmarknad.
            Vi är inne i en konjunkturuppgång. Det betyder att arbetslösheten
            sjunker och att fler, speciellt de som står nära arbetsmarknaden,
            nu kommer i arbete. Det gläds jag över tillsammans med arbetsmarknadsministern.
            Det är väldigt bra.
          </note>
          <note>
            Bakgrunden till interpellationen handlar om någonting som arbetsmarknadsministern
            sa i lördagsintervjun för några veckor sedan: Vi håller nu på
            att lösa ungdomsarbetslösheten.
          </note>
          <note>
            När arbetsmarknadsministern menar att hon och regeringen nu håller
            på att lösa den ställer det såklart en mängd frågor. Jag menar
            också att uttalandet är ganska anmärkningsvärt.
          </note>
          <note>
            Det är precis så att det går bra för väldigt många i en konjunkturuppgång.
            Men det är också så att många har svårt att komma in på arbetsmarknaden.
          </note>
          <note>
            En fråga som jag ställer mig och som jag fortfarande inte tycker
            att jag har fått svar på är: Vad i regeringens politik eller i
            Ylva Johanssons verktygslåda är det som har gjort att ni menar
            att ni håller på att lösa ungdomsarbetslöshe ten? Är det de 59
            traineejobben som nu ha r fått effekten att arbetslösheten sjunker?
            Eller vad är det jag har missat?
          </note>
          <note>
            Det är något som oroar mig i arbetsmarknadsministerns uttalande.
            Det går bra för många, men samtidigt går det inte alls bra för
            många, trots att vi nu äntligen är inne i en bättre konjunktur.
            Faktum är att 2 000 fler är långtidsinskrivna nu på Arbetsförmedlingen.
            Faktum är att det är 50 procent fler unga i fas 3 i dag jämfört
            med när arbetsmarknadsministern tillträdde. Jag hör att arbetsmarknadsministern
            i svaret skyller på den förra regeringen att det är fler unga
            i fas 3 under den nya regeringens tid.
          </note>
          <note>
            Jag tror, fru talman, att vi alla här i kammaren ska vara ödmjuka
            inför det faktum att det finns unga som har det väldigt svårt
            att ta sig tillbaka till arbetsmarknaden. Jag kan för det första
            inte förstå och inte se vad det är i regeringens politik, i regeringens
            verktygslåda, som har gjort att ungdomsarbetslösheten generellt
            har sänkts. Det är en god konjunkturutveckling, men vad är det
            för verktyg som ni har använt – förutom de 59 traineejobben –
            som har åstadkommit detta? För det andra är faktum att fler är
            långtidsinskrivna. Faktum är att fas 3 ökar för unga just med
            den nya regeringen.
          </note>
          <note>
            Oroar detta arbetsmarknadsministern, eller menar arbetsmarknads
            ­ ministern på allvar att den här regeringen nu är på väg att
            lösa ungdoms ­ arbetslösheten?
          </note>
          <note type="speaker">
            Anf. 30 HANIF BALI (M):
          </note>
          <note>
            Fru talman! Det vi ser på arbetsmarknaden är väl det man har
            varnat för ganska länge, men i en alltmer accelererande fart,
            nämligen att de som står nära arbetsmarknaden får tillgång till
            jobb medan de som står långt ifrån arbetsmarknaden får det allt
            tuffare.
          </note>
          <note>
            Arbetsmarknadsministern h ar i andra interpellationssvar pratat
            om sin avreglering av Arbetsförmedlingen och sagt att det är hennes
            regleringsbrev till Arbetsförmedlingen som har förändrat Arbetsförmedlingens
            funktion och därmed bidragit till en bättre fungerande arbetsmarknad.
          </note>
          <note>
            Då blir det intressant att titta på dem som är i Arbetsförmedlingens
            omsorg. Då kan man se att det inte har blivit bättre för dem.
            Där vi ser jobbtillväxten ske och där ungdomar hamnar i arbete
            gäller främst de ungdomar som inte är inskrivna i program. Om
            vi tittar på programmen, fru talman, ser vi en ökning särskilt
            när det gäller dem som står långt ifrån arbetsmarknaden.
          </note>
          <note>
            Man bör med all rätt bli orolig om ministern kä nner: Nu har
            vi löst det här. Nu har de som var rimligt nära arbetsmarknaden
            fått jobb på grund av vår bnp-tillväxt, som många pekar på inte
            bygger på så hållbara fundament som vi tror, nämligen i stor utsträckning
            lånade pengar, en hajpad valuta och offentlig konsumtion på grund
            av flyktingvågen.
          </note>
          <note>
            Då kommer frågan: Vad gör ministern för att bidra till att långtidsarbetslösa
            ungdomar med svag utbildningsbakgrund och andra faktorer kommer
            närmare arbetsmarknaden? Om vi tittar på utfallet där ser det
            inte alls bra ut. Tittar vi på utfallet där ser vi inget som pekar
            på att arbetsmarknadsministern är på väg att lösa ungdomsarbetslösheten,
            särskilt beträffande den ganska tuffa grupp som står kanske två
            år från arbetsmarknaden.
          </note>
          <note>
            Tittar vi på till exempel fas 3, som ni lovade att avskaffa,
            ser vi en ökning. Vi ser att antalet ungdomar i fas 3 ökar. Det
            är en grupp där det inte löser sig per automatik med en god konjunktur
            – det känner vi till. Som ministern själv har påpekat är orsakerna
            till deras arbetslöshet något annat än bara konjunktur. Orsaken
            till deras arbetslöshet är till exempel brist på arbetslivserfarenhet,
            svårighet att få en förankring på arbetsmarknaden, bristande motivation
            eller studievilja och massor av sådana faktorer.
          </note>
          <note>
            När det gäller den gruppen kan vi inte se att det arbetsmarknadsministern
            gör innebär framgång. Det har startats nya projekt med nya namn,
            initiativ och agendor och så vidare. Men utfallet av detta kan
            inte arbetsmarknadsministern stå här och säga är positivt. På
            sin höjd kan arbetsmarknadsministern säga: Vi vet inte. Men utfallsmässigt
            kan inte arbetsmarknadsmini stern säga: Det här har vi löst; det
            här kommer att lösa sig.
          </note>
          <note>
            Det utfall vi ser nu i den grupp som har gynnats av de här reformerna
            på Arbetsförmedlingen och så vidare är alltför litet. De som främst
            har gynnats av den konjunkturuppgång som har rått är de ungdomar
            som lättare får sommarjobb, extrajobb och heltidsjobb, ungdomar
            som har ganska god utbildningsbakgrund.
          </note>
          <note type="speaker">
            Anf. 31 Arbetsmarknadsminister YLVA JOHANSSON (S):
          </note>
          <note>
            Fru talman! Ungdomsarbetslösheten är naturligtvis inte löst.
            Men vi håller på att lösa den och kommer att lösa den. Det är
            mitt uppdrag. Trots att det kvarstår stora utmaningar känner jag
            mig ändå ganska trygg med att jag kommer att klara detta.
          </note>
          <note>
            Varför vågar jag säga det? Jo, därför att de ungdomar som inte
            påver ­ kas i princip alls av konjunkturuppgång är de ungdomar
            som har funk ­ tionsnedsättningar, de ungdomar som kanske har
            ohälsa eller sociala pro ­ blem eller kombinationer av detta.
            Det är de ungdomar som av olika skäl inte har en fullständig gymnasieutbildning,
            ibland ännu kortare. De påver ­ kas ganska lite när det går bra
            på arbetsmarknaden. De blir ofta kvar i ar ­ betslöshet.
          </note>
          <note>
            Låt mig göra en korrigering. Siffrorna för dem som är inskrivna
            på Arbetsförmedlingen som långtidsarbetslösa unga varierar med
            ungefär 10 000 beroende på vilken månad man väljer att mäta. Därför
            är skillnaderna ganska stora. Jämför man en viss månad förra året
            med en månad i år eller från 2014 till 2015 kommer man att se
            att det varje månad är en minskning. Det finns säsongsvariationer
            som är större än de minskningar som är från månad till månad.
            Men utvecklingen är positiv också när det gäller långtidsinskrivna
            på Arbetsförmedlingen, även om mycket mer behöver göras.
          </note>
          <note>
            Varför vågar jag ändå vara optimistisk? Jo, det vi har sett från
            tidigare – och som också är ett starkt intryck från dialog med
            Arbetsförmedlingen, kommuner och ungdomar själva – är att den
            här gruppen unga som har svårigheter riskerar att bollas mellan
            olika intressenter. Ingen vill riktigt ta ansv ar, utan man försöker
            bolla både individer och kostnader sig emellan eller sätta personer
            i kortsiktiga insatser som faktiskt inte kommer att hjälpa utan
            som mer handlar om att man ska administrera ungdomsarbetslösheten
            för dem som står lå ngt ifrån arbetsmarknade n.
          </note>
          <note>
            Det var detta jag fick ett starkt intryck av när jag var ute
            i dialog med Sveriges kommuner och Arbetsförmedlingen innan vi
            sjösatte våra program. Det är därför jag har tagit tid på mig
            med att säkerställa att det ska göras lokala överenskommelser
            och att man ska kartlägga varenda ung människa mellan 16 och 25
            som inte arbetar eller studerar. Dem ska man ha tag i. Det betyder
            att inskrivningen på Arbetsförmedlingen kommer att öka, men det
            är bra, för det är meningen.
          </note>
          <note>
            Nu har man gjort upp sinsemellan om vem som ska göra vad och
            hur man ska samarbeta. Det är en god förutsättning för att vi
            ska slippa det vi har s ett lite för mycket av tidigare: att man
            bollar sinsemellan för att kunna hyfsa statistiken eller komma
            undan vissa kostnader. Nu lägger vi ansvaret gemensamt. Jag är
            väldigt glad att kommunerna har svarat så positivt på detta.
          </note>
          <note>
            Ett viktigt instrument som jag bidrar med i arbetsmarknadspolitiken
            är det vi kallar utbildningskontrakt, som handlar om att se till
            att en ung människa kommer igenom gymnasiet och som ger olika
            flexibla förutsättningar för att uppnå detta och ha kombinationer
            av utbildning och arbete.
          </note>
          <note>
            Jag tror också, fru talman, att en mycket viktig del handlar
            om de ungdomar som har funktionsnedsättning. Här har jag varit
            mycket tydlig. En ungdomsgaranti som regeringen lovar att införa,
            en 90-dagarsgaranti, ska gälla alla ungdomar, inte bara ungdomar
            utan funktionsnedsättning. Det är naturligtvis en utmaning. Men
            jag ser att det är helt nödvändigt att för en gångs skull se till
            alla ungdomar och inte sätta ungdomar med funktionsnedsättning
            eller ohälsa i en särskild grupp som ska komma i andra hand.
          </note>
          <note>
            Jag är väldigt glad, fru talman, att den starka uppslutning som
            jag har fått från Kommunsverige har kommit oavsett politisk färg
            i kommunstyret. Det har funnits en genuin vilja att gemensamt
            ta sig an problemet med de ungdomar som inte blir hjälpta av konjunkturuppgången.
          </note>
          <note type="speaker">
            Anf. 32 ELISABETH SVANTESSON (M):
          </note>
          <note>
            Fru talman! Tack, arbetsmarknadsministern, för ytterligare svar!
            Låt mig börja med att upprepa det jag sa tidigare: Det är glädjande
            att många unga nu kommer i arbete ännu snabbare. När konjunkturen
            vänder är det också naturligt. Men det oroar mig fortfarande att
            det är så många ungdomar som står långt borta. Just dessa ungdomar
            upplever sig ha det svårt att ta sig in nu – i en högkonjunktur.
            Om inte de rustas här och nu kommer de såklart att ha det ännu
            svårare att ta sig in när konjunkturen vänder.
          </note>
          <note>
            Jag tycker att det anmärkningsvärda jag hörde under lördagsintervjun
            förstärktes alldeles nyss n är arbetsmarknadsministern sa : Jag
            kommer att lösa detta. Jag hoppas naturligtvis att arbetsmarknads
            ministern har rätt och att vi inte ska ha någon arbetslöshet bland
            unga. Men när jag tittar på vilka verktyg arbetsmarknadsministern
            och regeringen har kan jag bara konstatera att de 59 traineejobb
            som hittills har kommit fram ur regeringens verktygslåda knappast
            har löst ungdomsarbetslösheten. Det vi har sett hittills är en
            god konjunktur, och vi hoppas att den fortsätter länge. Men det
            kommer att krävas mer, och det kommer att krävas verktyg.
          </note>
          <note>
            Vi har talat om utbildning många gånger, både Ylva Johansson
            och jag. Jag tror att det är alldeles centralt och viktigt; där
            skiljer vi oss inte åt i någon större utsträckning. Men det kommer
            också att behövas nya vägar till arbete – arbete på hela den svenska
            arbetsmarknaden.
          </note>
          <note>
            Ungdomar ska få en chans att visa vad de går för och lära sig
            jobbet på jobbet. Vi har föreslagit en första-jobbet-anställning
            som en ny anställningsform i LAS. Den kan användas av alla arbetsgivare,
            små och stora. Man kan ha max 40 procents utbildningsinnehåll
            och minst 25 procent. Ungdomar får där en chans att lära sig jobbet
            på jobbet och en chans att komma ut och visa vad de går för. Det
            är ett exempel på ett konkret verktyg och en ny form som alla
            arbetsgivare kan använda.
          </note>
          <note>
            Vi vill också förenkla lönestöden så att det blir bara ett. Vi
            byter ut nio och gör dem till ett så att fler arbetsgivare kan
            använda just detta.
          </note>
          <note>
            Jag ska återgå till min grundfråga. Jag tycker att den är relevant
            och viktig när det gäller en person i regeringen. Vad är det i
            Ylva Johanssons verktygslåda som har gjort att ni nu anser från
            regeringens sida att ni håller på att lösa ungdomsarbetslösheten?
            Jag ser en god konjunktur, och det är jag glad för. Jag ser att
            fler unga kommer i jobb. Men jag ser också att många står långt
            utanför och att de kommer att behöva fler vägar tillbaka. De kommer
            att behöva fler vägar in i arbete, och här saknar regeringen i
            mångt och mycket svar.
          </note>
          <note>
            Nu kartlägger man tillsammans med kommunerna. Det kan vara bra.
            Men det är jobben som kommer att krävas för att de unga ska ha
            en chans att bli egenförsörjda och komma in i en arbetsgemenskap.
          </note>
          <note>
            Min fråga kvarstår därför: Är det de 59 traineejobben som är
            verktygen? Eller är det samtalen med kommunerna som har gjort
            att arbetslösheten nu är mer eller mindre löst, enligt regeringen?
          </note>
          <note type="speaker">
            Anf. 33 HANIF BALI (M):
          </note>
          <note>
            Fru talman! Det märkliga i regeringens och Ylva Johanssons retorik
            är att de beskriver en konjunkturuppgång som till stor del har
            sitt ursprung i den svenska kronan, exporten och flyktingvågen
            som ett kvitto på att regeringens politik fungerar. Regeringens
            budget, som har gällt i ungefär 60 dagar, skulle alltså vara det
            som är ursprunget till den sysselsättningsökning och arbetslöshetsminskning
            som finns bland unga.
          </note>
          <note>
            Det är såklart inte en korrekt beskrivning. Ylva Johansson sa
            själv att det finns andra faktorer. Men om det finns andra faktorer
            – varför uttrycker sig då regeringen och ministern som att det
            är de som har skapat faktorerna? Vi vet ju att det inte är så.
            Om Ylva Johansson hade lyckats sänka arbetslösheten så här pass
            mycket med endast lite ändringar av regleringsbrev och samtal
            med kommuner vore det, som jag tidigare har sagt i andra debatter,
            skäl för Nobelpris i ekonomi. Det skulle vara häpnadsväckande
            om så vore fallet. Men vi vet att det inte är så.
          </note>
          <note>
            Då handlar frågan inte om vilka yttre faktorer som påverkar hur
            sysselsättningen ökar och att sitta och glädjas över det. Man
            måste i stället fråga sig vad det är politiken kan göra för att
            förstärka denna utveckling. Då kan inte Ylva Johansson med någon
            form av intellektuell hederlighet stå och påstå att det är hon
            som har löst problemet med ungdomsarbetslöshet. De förslag som
            Ylva Johansson har lagt fram pekar många oberoende aktörer på
            som antingen inte tillräckliga eller ibland till och med destruktiva.
            Om man tittar på de förslag som ni gick till val på, till exempel
            90-dagarsgarantin, ser man att den verkar vara bortglömd, släppt
            eller i alla fall gömd. Om man tittar på de andra förslagen, till
            exempel traineejobben, ser man att det som tidigare har påpekats
            är ett otroligt litet antal.
          </note>
          <note>
            Av de praktiska reformer som har föreslagits finns det de facto
            nästan inga som ger effekt eller som har gett någon mätbar effekt.
            Trots det säger Ylva Johansson att det är hon som ska lösa detta.
            Man kan inte med någon som helst intellektuell hederlighet påstå
            att vare sig aviserade reformer eller de reformer som har föreslagits
            påverkar sysselsättningen i den utsträckning som Ylva Johansson
            vill ha kredd för. Så enkelt är det.
          </note>
          <note>
            Det gläder mig i alla fall att Ylva Johansson ser den grupp arbetslösa
            ungdomar som inte påverkas av konjunkturen och som inte påverkas
            av regeringens reformer. Då blir självfallet frågan: Vad är det
            du vill göra för dem , Ylva Johansson ? Vad händer med de ungdomar
            som blir fast i fas 3 och så vidare? Vad är regeringens ambitioner
            för dem? Med hur mycket kommer du att få ned siffran?
          </note>
          <note>
            Jag har tidigare påpekat att det är rimligt att vi kan utvärdera
            regeringens förslag och utfallet av dess reformer. Då är det rimligt
            att vi får veta hur mycket era förslag kommer att minska den andel
            av ungdomsarbetslösheten som handlar om långtidsarbetslösa. Inget
            av de förslag ni har i er budget och i era regeringsbeslut påverkar
            arbetslösheten i så stor utsträckning att det ens är nämnvärt,
            och än mindre något för regeringen att få kredd för.
          </note>
          <note type="speaker">
            Anf. 34 EVA-LENA JANSSON (S):
          </note>
          <note>
            Fru talman! Det är nästan häpnadsväckande hur moderater kan gå
            från att vara ystra till att bli dystra. Man måste säga att det
            är fascinerande att lyssna på debatten.
          </note>
          <note>
            När det gäller satsningar på personer som står långt ifrån arbetsmarknaden
            välkomnar jag att både Hanif Bali och Elisabeth Svantesson nu
            ser de långtidsarbetslösa ungdomarna. De har funnits under en
            lång tid, och de har tidigare bara varit hänvisade till fas 3
            och ingenting utöver det.
          </note>
          <note>
            Jag tycker att det är viktigt och bra att den här regeringen
            har betydligt högre ambitioner. Det är bra att vi har en minister
            som dessutom verkligen vill och har förhoppningar om att kunna
            bekämpa ungdomsarbetslösheten och att lösa frågor i stället för
            att bara säga: Det där får marknaden fixa! Det där får sänkta
            skatter fixa!
          </note>
          <note>
            I det här samhället är det viktigt att hålla ihop, och då är
            det också viktigt att göra utbildningssatsningar för dem som tidigare
            har misslyckats i sina utbildningar. Det finns med i regeringens
            budget, som vi har antagit här i riksdagen. Den moderata gruppen
            har tyvärr inte sett behovet av utbildningar på samma sätt. Det
            finns satsningar på folkhögskola.
          </note>
          <note>
            I fredags besökte jag Malmö, en socialdemokratiskt styrd kommun.
            Där har man någonting som man kallar för trivselassistenter i
            kommunen. Det är ett samarbete mellan Arbetsförmedlingen och kommunen
            där personer med funktionsnedsättning kan jobba och få en inkomst.
            Det är en bra verksamhet för flera personer som tidigare har stått
            långt ifrån arbetsmarknaden. Trivselassistenter finns inte bara
            i Malmö. De finns i Örebro, i Norrköping och i flera andra kommuner.
            Det är ett sätt att tillsammans handha saker, som Hanif Bali nämnde,
            i det offentliga. Det finns arbetsuppgifter att göra, och de här
            personerna slipper vara hemma utan någonting att göra. De kan
            få en lön, betala skatt och känna sig meningsfulla och delaktiga.
            Dessutom bidrar de till en guldkant för pensionärer.
          </note>
          <note>
            Det finns många saker som kan göras. Jag tror att det är viktigt
            att kommunerna och Arbetsförmedlingen äntligen får samarbeta.
            Hanif Bali tyckte att det var märkligt, men jag har jobbat med
            frågorna på kommunnivå och kan säga att varenda arbetsförmedlare
            och kommunaltjänsteman som jag har träffat har sagt att de äntligen
            får samarbeta. Det är bra.
          </note>
          <note>
            Jag har ett par frågor till Hanif Bali och Elisabeth Svantesson.
            Hur ser ni på den svenska modellen? Tycker ni att den är bra?
            Står ni bakom den svenska modellen?
          </note>
          <note>
            Det är viktigt att klargöra hur man ser på den svenska modellen
            utifrån de förslag som Moderaterna lägger fram. Då måste man vara
            tydlig med om man står bakom den svenska modellen eller inte.
          </note>
          <note>
            Min uppfattning är klar. Den svenska modellen har tjänat Sverige
            väl. Den är bra för sammanhållningen, bra för ökad jämlikhet och
            bra för ökad jämställdhet. Därför är det också relevant att Moderaterna
            svarar på frågan. Står ni bakom den svenska modellen?
          </note>
          <note type="speaker">
            Anf. 35 Arbetsmarknadsminister YLVA JOHANSSON (S):
          </note>
          <note>
            Fru talman! Det är kanske inte så konstigt att jag och Elisabeth
            Svantesson har olika syn på tilltron till socialdemokratisk arbetsmarknadspolitik
            eller tilltron till skattesänkningar som svar på arbetsmarknadens
            utmaningar.
          </note>
          <note>
            De konkreta förslag som Elisabeth Svantesson lyfter upp här,
            kombinationer av utbildning och anställning i nya former för unga,
            håller vi på att genomföra. Det är bra. Det behöver vi mer av.
            Det var synd att ni inte gjorde mer av det när ni hade chansen
            i regeringsställning.
          </note>
          <note>
            Det är allvarligt att Moderaterna lägger fram förslag som för
            att lösa problem på arbetsmarknaden också utmanar själva grunden
            för hur svensk arbetsmarknad styrs, det vill säga om parterna
            ska komma överens eller om det ska lagstiftas om nya sätt att
            sty ra. Ska den svenska modellen bevaras eller inte?
          </note>
          <note>
            Jag delar Elisabeth Svantessons uppfattning att lönestöden behöver
            förenklas. Det var synd att hon inte gjorde det när hon hade chansen
            som minister. Jag kommer att göra det. Vi behöver färre och enklare
            lönestöd.
          </note>
          <note>
            Det behövs fler jobb, och det är precis vad som sker just nu.
            Antalet jobb växer till starkt. Det finns ett starkt nyföretagande,
            och det sker stora investeringar både offentligt och privat. Det
            är bra. Det kommer inte att lösa alla problem, men det hjälper.
          </note>
          <note>
            Det raljeras här om nya arbetsmarknadspolitiska insatser och
            hur många som deltar i dem. Jag har inga problem med dem – raljera
            gärna på – men jag kommer alltid att vidta de åtgärder som krävs
            för att lösa problemen med ungdomsarbetslösheten på riktigt. Vi
            är på god väg, men det finns en hel del kvar att göra när det
            gäller de m som står längst från arbetsmarknaden. Jag känner mig
            trygg med att vi kan klara dem med de goda samarbeten som nu finns
            etablerade.
          </note>
          <note>
            Jag kan ändå inte låta bli att fundera över att man säger att
            det inte kan vara regeringens förtjänst att ungdomsarbetslösheten
            sjunker. Det begär jag inte heller att ni ska säga. Tänk om det
            hade blivit en motsatt utveck ­ ling, om det hade blivit så som
            Moderaterna har sagt, att om skattesubven ­ tionen för arbetslivet
            på ungdomar återställs kommer ungdomsarbetslös ­ heten att öka
            dramatiskt. Ni sa det i riksdagens talarstol och under hela valrörelsen.
            Nu blev det inte så. Utvecklingen blev den motsatta. Ung ­ domsarbetslösheten
            sjunker. Jag frågar mig hur det hade låtit från Mode ­ raterna
            om det inte hade blivit så. Då hade det naturligtvis i era ögon
            varit regeringens ansvar. Verkligheten är alltid regeringens ansvar.
          </note>
          <note>
            Arbetsmarknadspolitiska åtgärder är naturligtvis viktiga, men
            det kommer aldrig att vara huvudlinjen för att klara jobbtillväxt
            och att lösa arbetslösheten. Det handlar om helheten i politiken.
            Det handlar om en politik som skapar goda förutsättningar för
            ekonomisk tillväxt. Det handlar om en politik som skapar goda
            förutsättningar för exportindustrin. Det handlar om en politik
            som skapar fler utbildningsplatser, goda förutsättningar för forskning
            och innovation. Det handlar om politik som satsar resurser på
            fler anställda i äldreomsorgen och fler anställda i skolorna.
            Det handlar om investeringar i underhåll och bostadsbyggande.
          </note>
          <note>
            Det är helheten i politiken som ger utfall, men arbetsmarknadspolitiken
            spelar också en roll. När det gäller de unga som står längst från
            arbetsmarknaden är det inte minst viktigt att göra det som Elisabeth
            Svantesson efterlyste, nämligen insatser här och nu så att de
            klarar gymnasieskolan.
          </note>
          <note type="speaker">
            Anf. 36 ELISABETH SVANTESSON (M):
          </note>
          <note>
            Fru talman! Låt mig sammanfatta debatten. Jag konstaterar att
            arbetsmarknadsministern är rätt nöjd. Trots att antalet unga i
            sysselsättningsfasen är 50 procent fler nu än när arbetsmarknadsministern
            tillträdde är hon nöjd. Hon väljer att lägga ansvaret på en annan
            regering, men nu är det arbetsmarknadsminister Ylva Johansson
            som är ansvarig. Arbetsmarknadsministern verkar nöjd trots att
            2 000 fler unga är långtidsinskrivna i Arbetsförmedlingen jämfört
            med när hon tillträdde.
          </note>
          <note>
            Vad anser vi moderater behöver göras framåt? Jag har varit inne
            på det. Det är helt rätt att fortsät ta att satsa på utbildning.
            Till exempel det förstärka studiestödet som vi införde tillsammans
            med folkhögskolorna är bra. Många har fått användning av stödet,
            och det kan man absolut fortsätta med. Jag ser fler vägar in i
            jobb.
          </note>
          <note>
            Jag har aldrig trott att lösningen för ungdomarna kommer att
            vara tiotusentals platser i offentlig sektor. Jag tror tvärtom
            att hela arbetsmarknaden behöver öppnas, och det behövs en ny
            väg in till alla typer av arbetsgivare – små som stora.
          </note>
          <note>
            Nej, vi utmanar inte den svenska modellen. Vi anser att den svenska
            modellen där parterna sätter löner är central och viktig. Vi anser
            också att det behöver underlättas för fler att få det första jobbet.
            Därför har vi föreslagit en anställningsform där det finns ett
            utbildningsinnehåll och där det kan utföras ett arbete.
          </note>
          <note>
            I dag presenterade vi vårt förslag om lönestöd. Det var ett arbete
            som påbörjades under Alliansens sista år. Vi underlättade genom
            att slå ihop en del arbetsmarknadspolitiska förslag och påbörja
            lönestöden. Nej, vi hann inte genomföra förslagen, men den här
            ministern har lagt till fler lönestöd under den korta tid som
            den här regeringen har regerat. Hon har inte förenklat – tvärtom.
            Lönestöden har utökats. Det är helt fel väg att gå.
          </note>
          <note>
            Tack för debatten!
          </note>
          <note type="speaker">
            Anf. 37 HANIF BALI (M):
          </note>
          <note>
            Fru talman! Det var talande när Eva-Lena Jansson beskrev regeringens
            och Socialdemokraternas politik. Det var ambitioner, mål och förhoppningar.
            Vad sägs om evidensbaserat utfall? Det är kanske bättre än fina
            ambitioner. Vi vet att högt ställda ambitioner inte alltid överensstämmer
            med vad som blir utfallet. Det kan både den ena och den andra
            regeringen vittna om.
          </note>
          <note>
            Låt oss titta på de exempel som Eva-Lena Jansson tog upp. Jag
            antar att de utgör någon form av socialdemokratisk mittfåra och
            är representativa för Socialdemokraternas åsikter. Hon drar upp
            Malmö som ett positivt exempel.
          </note>
          <note>
            Faktum är att om Sverige skulle bli Malmö skulle Sverige inte
            klara av att bära upp välfärdsstaten. Det vore en avskräckande
            tanke för en socialdemokrat. Om Sverige hade den skattekraft och
            arbetsmarknadssituation som finns i Malmö skulle vi inte klara
            av att ha en välfärdsstat. Det är märkligt att stå här som moderat
            och påpeka för en socialdemokrat hur man bibehåller en fungerande
            välfärdsstat.
          </note>
          <note>
            Att plusjobba sig ut ur kriserna är inte rätt väg att gå. Det
            är jobb på den reguljära arbetsmarknaden, som förvisso kan ske
            med stöd och utbildningsinsatser och så vidare, som är det rimliga
            sättet. Att skapa jobb med hjälp av politiska diktat för att sätta
            guldkant på vardagen skapar sällan en hållbar finansiering av
            välfärden.
          </note>
          <note>
            Jag tar tillfället i akt att tacka för debatten. Den har tydligt
            klargjort skillnaden mellan regeringen och oppositionen.
          </note>
          <note type="speaker">
            Anf. 38 EVA-LENA JANSSON (S):
          </note>
          <note>
            Fru talman! Jag ställde en fråga till Elisabeth Svantesson och
            Hanif Bali. Det märkliga är att ingen av dem lyckades svara på
            frågan om de stod bakom den svenska modellen.
          </note>
          <note>
            Elisabeth Svantesson svarade att de inte utmanar den svenska
            modellen. Det är något helt annat än att stå bakom den svenska
            modellen.
          </note>
          <note>
            Jag nämnde ett studiebesök jag gjort i Malmö, där jag träffade
            tre unga tjejer som för första gången i livet får känna mening
            i tillvaron och känna sig efterlängtade av både brukare och annan
            personal på äldreboenden i Malmö. Där får de göra nytta och känna
            att äldre människor tycker att det är viktigt att de kommer till
            jobbet och att personalen runt omkring dem längtar efter att de
            ska komma till jobbet. Att Hanif Bali står och raljerar över det
            är upp till honom. Jag såg den stolthet som de tjejerna kände
            över det och över att få lön varje månad.
          </note>
          <note>
            Det är jätteviktigt för mig att få ta del av de här exemplen,
            för det betyder någonting när människor med funktionsnedsättning
            kan få vara delaktiga på arbetsmarknaden. De skulle självklart
            också kunna jobba inom privat verksamhet, och jag utgår från att
            de privata företagen också skulle kunna efterfråga dem. Frågan
            är varför de inte gör det. Det finns lönestöd.
          </note>
          <note>
            Jag tycker att det är jätteviktigt att beskriva den här verksamheten,
            för det är en del av politiken. Att ha en utbildningspolitik är
            också en del.
          </note>
          <note>
            Det är också en politik att inte ha någon utbildningspolitik
            och att tycka att man löser saker enbart med sänkta skatter. Det
            är Moderaternas svar på allting. Det är inte Socialdemokraternas.
          </note>
          <note type="speaker">
            Anf. 39 Arbetsmarknadsminister YLVA JOHANSSON (S):
          </note>
          <note>
            Fru talman! Jag vill tacka Elisabeth Svantesson, som har lämnat
            kammaren, och Hanif Bali för en bra debatt. Jag tror att det här
            är viktiga frågor att fortsätta diskutera.
          </note>
          <note>
            Men det är viktigt att man använder riktig statistik. I sin interpellation
            jämför Elisabeth Svantesson siffran för långtidsarbetslösa ungdomar
            i oktober 2014 med den för december 2015. Men jämför man oktober
            2014 med oktober 2015 ser man en minskning med drygt 1 000. Jämför
            man december 2014 med december 2015 ser man en minskning med drygt
            2 000. Jämför man januari 2015 med januari 2016 ser man en minskning
            med 2 000–2 500. Det är alltså en minskning.
          </note>
          <note>
            Jag ska avsluta med att säga att jag håller med om mycket av
            det som Hanif Bali sa. Det är utfallet som räknas. Det är på det
            man kommer att bedöma om jag löser ungdomsarbetslösheten eller
            inte – på riktigt. Det är inte arbetsmarknadspolitiken som är
            huvudvägen för att lösa arbetslös ­ heten. Det är reguljära jobb
            – kanske med stöd, kanske i kombination med utbildning. Men det
            är reguljära jobb på arbetsmarknaden som är viktigas ­ te vägen
            för att lösa ungdomsarbetslösheten varaktigt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2015/16:403 om försämringen av RUT-avdragen
          </note>
          <note type="speaker">
            Anf. 40 Arbetsmarknadsminister YLVA JOHANSSON (S):
          </note>
          <note>
            Fru talman! Erik Andersson har frågat mig om jag ser några risker
            ur ett jämställdhetsperspektiv med att medvetet försvåra för tillväxten
            i kvinnodominerade branscher och om jag befarar att arbetslösheten
            bland utrikes födda kan komma att öka som en konsekvens av sänkningen
            av avdragstaket för RUT-tjänster.
          </note>
          <note>
            Att varaktigt minska arbetslösheten och öka sysselsättningen
            är en av regeringens viktigaste uppgifter. För att nå målsättningen
            görs investeringar i jobben genom regeringens jobbagenda, som
            består av tre delar: investeringar i bostäder, klimatomställning
            och infrastruktur, en aktiv närings- och innovationspolitik för
            fler och växande företag samt investeringar i kompetens och matchning.
          </note>
          <note>
            Finansministern har tidigare i denna kammare redogjort för vilka
            effekter på sysselsättning och företagande som regeringen förväntar
            sig till följd av de förändringar av RUT-avdraget som vi har genomfört.
            Som finansministern då framförde bedömer regeringen att förändringarna
            av RUT-avdraget inte innebär någon skillnad för de allra flesta
            RUT-köpare och att de därför bedöms få mycket begränsade effekter
            på såväl kvinnors som mäns sysselsättning och företagande.
          </note>
          <note>
            Jag vill också påminna om att regeringen samtidigt har kommit
            överens med Moderaterna, Centerpartiet, Liberalerna och Kristdemokraterna
            om att utvidga RUT-avdraget till att även innefatta flyttjänster,
            it-tjänster och utökat trädgårdsarbete.
          </note>
          <note type="speaker">
            Anf. 41 ERIK ANDERSSON (M):
          </note>
          <note>
            Fru talman! Jag tackar arbetsmarknadsministern för svaret. Det
            gick väldigt fort; det är tur att jag har det skriftligt också.
          </note>
          <note>
            Halveringen av RUT-avdragen är som jag ser det ett ideologiskt
            alexanderhugg från Socialdemokraternas sida. Det ger inga intäkter
            till staten. Det drabbar endast jobben.
          </note>
          <note>
            Det spelar ingen roll att man kommer med ord som affärsplan för
            Sverige, framtidskontrakt, Sveriges nya jobbagenda, Sverige tillsammans,
            den svenska samhällsmodellen, industrikanslerer, innovationskatapulter
            eller 100-klubben. Man kommer med en massa ord, men man kommer
            inte med några reformer över huvud taget.
          </note>
          <note>
            I svaret hänvisar arbetsmarknadsministern till finansministerns
            svar att det inte kommer att drabba de flesta RUT-köpare. Nej,
            det kanske inte drabbar de flesta RUT-köpare, men det drabbar
            jobben.
          </note>
          <note>
            De facto är det så, fru talman, att försämringen av RUT främst
            drabbar kvinnor – kvinnor som är födda i utlandet. 77 procent
            av dem som arbetar i branschen är kvinnor, och hälften av alla
            som arbetar i RUT-sektorn är utlandsfödda. 62 procent av dem som
            köper RUT-tjänster är kvinnor. Arbetsmarknadsministern som kallar
            sig feminist – hela regeringen kallar sig ju feministisk – försämrar
            alltså i en sektor som främst berör kvinnor.
          </note>
          <note>
            I svaret nämns också att man får se det som en helhet, satsningar
            på infrastruktur och bostäder, aktiv näringspolitik och så vidare.
            Det är också en massa ord, precis som det jag räknade upp tidigare.
          </note>
          <note>
            Jag har inte sett någon ny bostad som har bekostats med investeringsstödet.
            Jag är ute på besök runt om i länet, men jag har inte sett någon
            bostad som har bekostats med investeringsstödet som arbetsmarknadsministern
            hänvisar till.
          </note>
          <note>
            När det gäller infrastruktur väljer regeringen bara att skapa
            oro. Man funderade på att lägga ned Bromma flygplats. Hur många
            jobb skulle inte det drabba? Vi har höjda bensinskatter. Hela
            landsbygden måste ju kunna leva. För att inte tala om effektskatten
            på kärnkraft. Kommer vi att ha någon industri kvar i landet om
            vi inte har några kärnkraftverk?
          </note>
          <note>
            I ett slag försämras villkoren när det gäller RUT. Nu får man
            dra av endast hälften mot tidigare. Givetvis skapar detta osäkerhet
            i branschen. Enligt regeringen skulle man få intäkter på mellan
            60 och 90 miljoner kronor genom halveringen, men i branschen skapar
            det väldigt stor osäkerhet. Tidigare växte branschen med 10 procent
            per år. Nu växer den med endast 1 procent. RUT har skapat mer
            än 20 000 arbetstillfällen sedan 2007, när det infördes. Det har
            varit en lyckosam reform.
          </note>
          <note>
            Men taket för ROT, som är en mansdominerad bransch, är kvar på
            50 000 kronor. Det tycker jag är märkligt. Även denna konstruktion
            gynnar ju endast dem som har råd att göra stora renoveringar men
            försämrar för dem som gör små renoveringar.
          </note>
          <note>
            När det gäller RUT och ROT har svarta jobb blivit vita, kvinnors
            arbetskraftsdeltagande har ökat och barnfamiljer har fått tid
            för barnen. Tyvärr är det ju fortfarande så i Sverige – trots
            att vi är världens mest jämställda land – att det är kvinnor som
            gör huvuddelen av hushållssysslorna, och med RUT har de kunnat
            arbeta och starta nya företag.
          </note>
          <note>
            Det är även klokt ur ett miljöperspektiv, fru talman, att man
            stimulerar köp av tjänster i stället för köp av varor.
          </note>
          <note type="speaker">
            Anf. 42 EVA-LENA JANSSON (S):
          </note>
          <note>
            Fru talman! Jag hade egentligen inte tänkt lägga mig i den här
            interpellationsdebatten, men det är lite svårt att låta bli. Man
            blir ibland lätt provocerad av vad man får höra. Av beskrivningen
            som Erik Andersson gör får man nästan känslan att han har feberdrömmar.
            Han ser i alla fall massor av mörka mardrömmar framför sig.
          </note>
          <note>
            Intresset för att behålla RUT på den tidigare nivån verkar gå
            genom hela den moderata riksdagsgruppen. Det har ställts ett flertal
            interpellatio ­ ner om det, och önskan att få rengöring av inomhuspool
            verkar vara det mest centrala för Moderaterna.
          </note>
          <note>
            Nu har Erik Andersson precis redovisat den inkomst som regeringen
            tar tillbaka genom att inte ge RUT-avdrag upp till en viss nivå.
            Det är väldigt få som utnyttjar den delen. Det är de som köper
            väldigt mycket tjänster.
          </note>
          <note>
            När det gäller att det skulle finnas en koppling att människor
            köper tjänsten svart eller vit beroende på RUT-avdrag har vi bevis
            på att det inte finns.
          </note>
          <note>
            Det tydligaste beviset i den frågan är ett par här i Stockholm,
            båda med politiska uppdrag för Moderata samlingspartiet, som fortsatte
            köpa svarta tjänster trots att de tillsammans hade en inkomst
            på närmare 200 000 i månaden. De fortsatte köpa svarta tjänster
            trots att subventioner för hushållsnära tjänster infördes. De
            utökade till och med området för personen som städade lägenheten
            till att även innefatta sonens. Trots att skattesubventioner hade
            införts köpte de tjänsten svart. Tydlig evidens för att folk köper
            enbart vita tjänster bara för att man inför RUT-avdrag finns alltså
            inte.
          </note>
          <note>
            Jag tycker att det är viktigt att man använder skattesubventioner
            på ett bra sätt, så jag har en fråga till dig, Erik Andersson:
            Står du bakom den svenska modellen?
          </note>
          <note type="speaker">
            Anf. 43 CHRISTIAN HOLM BARENFELD (M):
          </note>
          <note>
            Herr talman! Jag begärde inte ordet för att jag blev upprörd
            över att Eva-Lena Jansson gick upp i debatten. Däremot är det
            svårt att inte bli upprörd när Eva-Lena Jansson börjar tala. Om
            det är ett enskilt fall som är grunden för hur Eva-Lena Jansson
            gör sin politiska bedömning kan man i och för sig förstå vissa
            av de beslut som fattas av majoriteten.
          </note>
          <note>
            Vad vi ser när det g äller RUT-avdragen är tydligt: J obben blir
            fler, företagen blir fler och grupper som tidigare stått utanför
            arbetsmarknaden kommer in på arbetsmarknaden. Det handlar om ungdomar
            och unga kvinnor som får sitt första jobb, liksom om nyanlända
            och även bland dem många kvinnor. Vi såg att det kvinnliga företagandet
            ökade. Det är tydligt.
          </note>
          <note>
            Självklart får detta effekter. Dessutom är RUT- och ROT-avdragen
            hopklumpade, så om man använder det ena blir man av med det andra.
            Det varnas på både den ena och den andra kanten för att allt fler
            slår i taket. Det var också tydligt att antalet svarta jobb blev
            mindre medan de vita jobben blev fler.
          </note>
          <note>
            Låt mig återkoppla till Eva-Lena Janssons tidigare fråga om jag
            står bakom den svenska modellen eller inte. Innefattar den svenska
            modellen enligt Eva-Lena Jansson att skatterna ska vara högre,
            att fler ska gå på bidrag och att färre ska jobba? I så fall gör
            jag det inte. Men i övrigt tycker jag att den svenska modellen
            är ganska bra. Vi ska dock ha ett tydligt arbetsfokus och en tydlig
            arbetslinje.
          </note>
          <note>
            För att vända mig till arbets marknads ministern vill jag säga
            att det inte bara är vi moderater som tycker att detta är bra
            utan också en lång rad remissinstanser, däribland Arbetsförmedlingen.
            Arbetsförmedlingens generaldirektör har varit ute och vädjat så
            sent som i februari i år om att vi ska ta bort begränsningarna
            i den här lagstiftningen för att det riskerar att folk slår i
            taket, och då blir de svarta jobben fler och de vita jobben färre.
          </note>
          <note>
            Jag kan inte se att det på något sätt skulle vara fulare att
            städa i någons hem än att städa på till exempel en verkstad, en
            byggarbetsplats eller ett sjukhus. När vi nu ser att de reformer
            vi har genomfört skapar nya jobb, nya marknader och nya företag
            för personer som har stått långt från arbetsmarknaden kommer den
            nuvarande regeringen, som annars lider brist på förslag, med förslag
            om att avskaffa och begränsa. Det är tur att ni har Alliansen,
            som gör uppgörelser och ställer krav på att utöka RUT-avdraget
            på olika sätt. Men begränsningen i beloppet har ni lyckats behålla,
            och där hoppas jag att ni tar ert förnuft till fånga och avskaffar
            den.
          </note>
          <note type="speaker">
            Anf. 44 HANIF BALI (M):
          </note>
          <note>
            Herr talman! Ordet ”faktaresistent” har blivit aktuellt i de
            senaste diskussionerna. Vi såg ett klockrent exempel på faktaresistens
            nyss.
          </note>
          <note>
            Att svarta jobb blir vita av RUT-avdraget är det väl få som ifrågasätter.
            Ännu mindre ifrågasätter man detta med ett anekdotiskt exempel,
            som Eva-Lena Jansson. När Socialdemokraterna själva införde ROT-avdraget
            en gång i tiden gjorde man det med motiveringen att det skulle
            göra svarta jobb vita, men denna logik gäller tydligen inte när
            det gäller RUT. Det är en häpnadsväckande faktaresistens!
          </note>
          <note>
            Det är dock intressant att se på vilka effekter begränsningen
            och taket får. Jag själv, som inte är storkonsument av detta,
            kan väl tycka att det inte låter så dumt att man gör en begränsning,
            och det är bara de rika som kläms åt. Det gör ju inget. Men om
            man gräver lite djupare och tittar längre än bara på den politiska
            retoriken och fluffet ser man att en viktig anledning till att
            RUT-avdraget inte är så kostsamt är att det leder till att många
            får heltidssysselsättning och därför betalar skatt. En stor andel
            av dem får jobb på grund av dem som är storkonsumenter av RUT-avdraget.
            Tar man bort storkonsumenterna minskar också självfinansieringsandelen.
            Med andra ord gör man RUT-avdraget dyrare genom att sänka taket.
          </note>
          <note>
            Jag misstänker att detta senare av Socialdemokraterna kommer
            att användas som argument för att avskaffa avdraget helt och hållet.
            Det är där den stora faran ligger.
          </note>
          <note>
            Storkonsumenter av RUT-tjänster har två tydliga effekter. Det
            handlar inte bara om den anställda utan också om att den som konsumerar
            RUT-tjänster själv arbetar mer. Det ser man särskilt hos kvinnor.
            För varje timme köpt RUT-tjänst arbetar kvinnor en timme mer.
            Det är den positiva effekten av RUT-avdraget. Kvinnor med högt
            kvalificerade arbeten, höga utbildningar och så vidare blir inte
            fast i hushållsarbete. Sedan kan vi diskutera orättvisan i att
            kvinnor gör en stor del av hushållsarbetet. Men de facto blir
            förslaget att dessa kvinnor antingen måste gå ned i arbetstid
            eller anstränga sig ytterligare i stress och press för att få
            livspusslet att gå ihop.
          </note>
          <note>
            Taket leder till att färre blir självförsörjande. Det blir mer
            negativt för ekonomin i och med att storkonsumenterna då inte
            lägger den där extra timmen på att gå till sitt högkvalificerade
            arbete, där de betalar ganska saftiga skattesatser, som ni nu
            till och med har höjt. Med den logiken går er argumentation helt
            enkelt inte ihop! Regeringen får inte in så mycket pengar som
            förut, och det sker på bekostnad av ett lägre sysselsättningsdeltagande
            bland kvinnor än om v i inte hade sänkt taket för RUT- avdraget.
            Detta är faran med att begränsa RUT-avdraget.
          </note>
          <note>
            Jag har ingen förkärlek för särskilda avdrag för vissa sektorer,
            absolut inte. Men hur mycket jag än vill ogilla RUT-avdraget kan
            jag inte bestrida detta faktum. Om jag hade gjort det hade jag
            varit faktaresistent.
          </note>
          <note type="speaker">
            Anf. 45 Arbetsmarknadsminister YLVA JOHANSSON (S):
          </note>
          <note>
            Herr talman! För den som lyssnar till den här debatten, vilket
            nu ingen gör på läktaren, måste det vara lite förvirrande. Låt
            oss ändå tala om vad det är som regeringen gör.
          </note>
          <note>
            Regeringen behåller RUT-avdraget och planerar att utvidga det.
            Vi bereder förslag som kommer att läggas fram för genomförande
            under året, om ett vidgat RUT-avdrag.
          </note>
          <note>
            Vi säger att man kan handla RUT-tjänster för 25 000 kronor per
            person. Är man två skattebetalare i hushållet kan man alltså handla
            för 50 000 kronor. Det är ganska mycket för de allra flesta. Jag
            har inte hört någon ifrågasätta att det är väldigt få som konsumerar
            mer RUT-tjänster än så. Det är alltså detta förslag, som redan
            är genomfört, som vi nu debatterar, och det är detta förslag som
            i den här debatten sägs leda till att svartjobben ska öka, att
            jobb försvinner, att företag drabbas och lägger ned, att Bromma
            flygplats ska stängas och så vidare.
          </note>
          <note>
            Låt mig lugna er. Bromma flygplats är kvar. Jobben blir fler.
            Nyföretagandet ökar. Företagen investerar och växer. Jag ser ingen
            risk för att vita jobb ska bli svarta, utan snarare hoppas jag
            på motsatsen.
          </note>
          <note type="speaker">
            Anf. 46 ERIK ANDERSSON (M):
          </note>
          <note>
            Herr talman! Jag tror i och för sig att de som lyssnar på debatten
            förstår precis vad den handlar om. Men när det gäller evidens
            och fakta tror jag att Eva-Lena Jansson är så full av socialistisk
            ideologi att hon inte ser verkligheten. För det vi tar upp här
            är just fakta och verklighet utifrån de undersökningar som har
            gjorts av hur påverkan blir av förändringen av RUT-avdraget. Det
            allvarligaste är inte att det är ganska få som använder tjänster
            för över 25 000, utan det allvarligaste är att vi skapar en oro
            i branschen, och det skadar jobben. Det slår hårt mot jobben och
            mot våra nyanlända svenskar.
          </note>
          <note>
            Man kan titta på de beräkningar som finns. Med en RUT-vänlig
            politik skulle vi kunna få 36 000 personer som har sysselsättning
            i den här branschen, jämfört med 20 000 som växte fram från 2007.
            Det är alltså 16 000 fler arbetstillfällen som ni säger nej till.
            Det kommer givetvis att skada nya och blivande svenskar som får
            in en fot på arbetsmarknaden.
          </note>
          <note>
            Just mot bakgrund av att man ska utöka tjänsterna till att även
            gälla flyttjänster, it-tjänster och trädgårdsarbete är det väldigt
            dumt att halvera RUT-avdraget. Då är det bättre att bibehålla
            det, på 50 000 kronor, så att de jobben kan bli fler.
          </note>
          <note>
            Till och med regeringens egen generaldirektör Mikael Sjöberg
            är väldigt orolig för utvecklingen. Han menar att arbetslösheten
            för inrikes födda ligger på 4,8 procent och för utrikes födda
            på 21,8 procent. Det är en skillnad på 17 procentenheter. Så får
            det inte vara. Det är inte bra. Vi kan titta på kvinnor som är
            födda utanför Europa. Hälften av dem har inte ett arbete. Det
            är katastrof, skulle jag vilja säga. Det kallar jag utanförskap
            om något.
          </note>
          <note>
            Det är väl bara arbetsmarknadsministern, Jonas Sjöstedt och LO
            som kanske tycker att det här är en bra utveckling. Men det tycker
            inte jag. Er ideologi är skadlig och dålig för Sverige.
          </note>
          <note>
            När Arbetsförmedlingens generaldirektör menar att RUT-jobben
            bidrar till att skapa jobb till personer med svag anknytning till
            arbetsmarknaden borde det vara faktabaserat på något sätt. Han
            säger vidare att vi måste jobba med olika typer av förslag som
            skapar arbetsuppgifter som passar människor lite längre från arbetsmarknaden.
            Enligt vår bedömning är många RUT-tjänster av sådant slag att
            det passar den här gruppen.
          </note>
          <note>
            När vi pratar om svarta jobb som har blivit vita och hur skattemoralen
            tenderar att se ut på den punkten kan jag säga att det var en
            undersökning som presenterades alldeles nyligen – jag har för
            mig att det var av Demoskop – som visar att det är flera som kan
            tänkas arbeta svart, och det är flera som kan tänkas anlita svart
            arbetskraft. Det är ju inte en slump att det är så just nu när
            RUT-avdraget har försämrats.
          </note>
          <note>
            Eva-Lena Jansson tar sig för pannan.
          </note>
          <note type="speaker">
            Anf. 47 EVA-LENA JANSSON (S):
          </note>
          <note>
            Herr talman! Mycket ska man höra innan öronen trillar av. Nej,
            jag är inte faktaresistent. Jag vet att det skapats fler jobb.
            Jag vet att det skapats många jobb inom RUT-sektorn. Jag förnekar
            inte det. Däremot säger jag att jag inte är säker på att det finns
            en koppling mellan de personer som köper RUT-tjänsterna och de
            personer som tidigare köpte svarta tjänster. Jag är inte säker
            på att de har slutat köpa svarta tjänster, för det är fortfarande
            billigare att köpa svart. Och den moralen kommer vi inte åt genom
            att höja RUT-taket. Folk som begår kriminella handlingar kommer
            nämligen att göra det om risken är liten att åka dit.
          </note>
          <note>
            När jag frågade Erik Andersson om han stod bakom den svenska
            modellen ville han inte svara. Däremot svarade Christian Holm.
            Han hade vissa förbehåll. Jag tror att Christian Holm har många
            förbehåll.
          </note>
          <note>
            Jag tror att det är viktigt att vara tydlig med vad som gäller.
            Det Erik Andersson ägnar sig åt i den här debatten, och som många
            andra moderater gör, är att skrämma skiten ur dem som jobbar inom
            RUT-företagen genom att låtsas som att det håller på att hända
            något helt omvälvande, vilket det inte gör. RUT-tjänsterna finns
            kvar. Subventionerna finns kvar. Däremot får de som är storkonsumenter
            betala mer själva.
          </note>
          <note>
            Det är inte förbjudet att betala det fulla priset, Erik Andersson.
            Det känner du också till. Men på dig låter det som att så fort
            man får betala vad en sak egentligen kostar slutar man att göra
            det. Det säger någonting om hur man ser på värdet av det jobb
            som utförs, som många personer födda i ett annat land utför. Sedan
            tror inte jag att det är predestinerat att den som är född i ett
            annat land måste vara den som ska städa ett annat hem.
          </note>
          <note type="speaker">
            Anf. 48 CHRISTIAN HOLM BARENFELD (M):
          </note>
          <note>
            Herr talman! Den här debatten blir mer intressant ju längre den
            pågår. Jag får allt svårare att förstå den iver som regeringen
            ändå har och har haft både i valrörelse och efter valet när det
            gäller att i nuläget inte avskaffa utan bara begränsa. Går vi
            ännu längre ut till vänster i fråga om regeringsstöd hamnar vi
            i Vänsterpartiet. Då vet vi att det är att avskaffa som gäller.
            Som väl är har man åtminstone inte tagit med dem i regeringen
            även om man har stöd i budgeten.
          </note>
          <note>
            RUT-avdraget är kvar och har utvidgats, säger Ylva Johansson.
            Jag har under många år jobbat med demokrati och mänskliga rättigheter
            i utrikespolitiken i länder som kanske inte är så demokratiska.
            Jag har alltid poängterat vikten av en livskraftig opposition.
            Det konstaterar även Ylva Johansson i det här läget, för utan
            någon opposition i riksdagen hade det inte varit något utvidgat
            RUT-avdrag. Det drevs nämligen inte av något av regeringspartierna.
          </note>
          <note>
            Bromma flygplats är kvar, säger Ylva Johansson. Ja, det beror
            på att Alliansen och en majoritet i riksdagen valde att stoppa
            nedläggningsplanerna, som den rosa-grön-röda majoriteten i Stockholm
            tillsammans med regeringen hade. Det här har också regeringens
            ansvariga minister Mehmet Kaplan beklagat.
          </note>
          <note>
            En livskraftig och aktiv opposition är uppenbarligen oerhört
            viktig. Jag hoppas att det också kan innebära att regeringen tar
            till sig att RUT-avdraget skapar nya jobb, fler jobb, nya företag
            och fler företag.
          </note>
          <note>
            Eva-Lena Jansson! Det är glädjande att du inte är emot fakta.
            Ett citat är:
          </note>
          <note>
            ” Införandet av rut- och rot-avdragen har minskat acceptansen
            bland allmänhete n att anlita svart arbetskraft. Den slutsatsen
            drar Skatteverket .”
          </note>
          <note>
            Eva-Lena Jansson gillar Skatteverket. Den slutsatsen har man
            dragit. Kanske det skulle kunna vara fakta: att svartjobben minskar
            med ett generöst och bra RUT-avdrag.
          </note>
          <note>
            Om det är så få som nyttjar det utöver detta, som Ylva Johansson
            säger, undrar jag: Varför ska man begränsa det?
          </note>
          <note type="speaker">
            Anf. 49 HANIF BALI (M):
          </note>
          <note>
            Herr talman! När det gäller frågan om RUT-avdragets vara eller
            inte vara handlar min farhåga just om den oro som sätter sig i
            företagen. Man försöker bildsätta det som att det är oppositionen
            som driver denna oro hos företagen. Riktigt så är det inte, i
            och med att regeringen retoriskt och också i handling har visat
            skepsis mot avdraget. Eva-Lena Jansson gör det. Vi har också begränsningen
            av RUT-avdraget och ROT-avdraget. Därtill har man den viktigaste
            budgetpartnern, Vänsterpartiet, som definitivt vill ta bort RUT-avdraget.
          </note>
          <note>
            När det gäller den oro som finns bland företag och som gör att
            de inte är lika villiga att satsa etcetera försöker regeringen
            skylla på oppositionen. Det är häpnadsväckande. Riktigt så är
            det ju inte. Vi vet att den oro som finns delvis grundar sig på
            att regeringen har bestämt sig för att halvera RUT-avdragets tak
            och också se till att RUT-avdraget är under kraftig beskjutning
            från socialdemokratiska retoriker. Därtill beskriver man på något
            sätt de här jobben som icke önskvärda. Då blir man inte så förvånad
            över att svenska företag inom den här branschen blir oroliga.
          </note>
          <note>
            Därtill har vi Eva-Lena Janssons retorik. Hon avskriver helt
            möjligheten att det här har bidragit till att färre kommer att
            använda de här tjänsterna vitt. Det stämmer inte heller enligt
            de siffror som Christian Holm nyss presenterade.
          </note>
          <note type="speaker">
            Anf. 50 Arbetsmarknadsminister YLVA JOHANSSON (S):
          </note>
          <note>
            Herr talman! Det är väldiga ideologiska övertoner från Moderaterna
            och väldigt många frågor som vävs in här, om mänskliga rättigheter
            och flygplatser.
          </note>
          <note>
            Men för mig är det så här: Vi behåller RUT-avdragen, för de har
            faktiskt bidragit till att göra svarta jobb vita. Vi kommer att
            utvidga RUT-avdragen efter en överenskommelse med andra partier.
            Det är ett förslag som också regeringen kommer att stå bakom.
            Vi begränsar avdraget till 25 000 kronor per person och år. Är
            det två i hushållet kan de dra av det dubbla.
          </note>
          <note>
            Jobben växer till. Företagen växer till. Nyföretagandet ökar.
            Trots denna begrä n sning i avdraget – det är 25 000 kronor per
            år – går det bra för Sverige. Jag tror att man kanske ska dra
            lite mindre växlar i fråga om den justeringen.
          </note>
          <note type="speaker">
            Anf. 51 ERIK ANDERSSON (M):
          </note>
          <note>
            Herr talman! Det jag kan konstatera utifrån den här debatten
            är att regeringens politik slår hårt mot jobben, den slår hårt
            mot nyanlända och den slår hårt mot kvinnor. Det är väldigt dumt
            i ett läge när man har utvidgat RUT att gälla fler tjänster att
            halvera det hela, för då är det klart att människor inte kommer
            i arbete.
          </note>
          <note>
            När jag har besökt RUT-företag och pratat med medarbetarna där
            säger det att det är jättebra. Man får in en fot på arbet smarknaden,
            man lär sig språket och man kommer in i ett socialt sammanhang,
            vilket är väldigt viktigt. S eda n, om man vill och har lust,
            kan man när man har etablerat sig på den svenska arbetsmarknaden
            gå vidare till andra jobb.
          </note>
          <note>
            Med anledning av ideologi – det är ju det det handlar om, för
            det kan ju inte handla om ekonomi eftersom det är så lite intäkter
            som staten skulle tjäna på detta – väljer man alltså att försämra
            för jobben, för nyanlända och för kvinnor.
          </note>
          <note type="speaker">
            Anf. 52 Arbetsmarknadsminister YLVA JOHANSSON (S):
          </note>
          <note>
            Herr talman! I en tidigare interpellationsdebatt här sa en av
            debattörerna att det är utfallet som räknas. Nu säger Erik Andersson
            att regeringens politik slår mot jobben, mot utrikes födda och
            mot kvinnor.
          </note>
          <note>
            Då kan jag berätta för Erik Andersson att jobben växer till.
            Vi har en mycket stark jobbtillväxt. Det är utrikes födda som
            mest ökar sin sysselsättning på arbetsmarknaden, och det är utrikes
            födda kvinnors sysselsättningsgrad som ökar allra kraftigast.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:405 om reformer av arbetsmarknaden
          </note>
          <note type="speaker">
            Anf. 53 Arbetsmarknadsminister YLVA JOHANSSON (S):
          </note>
          <note>
            Herr talman! Christian Holm Barenfeld har frågat mig vilka reformer
            av arbetsmarknaden som regeringen har gjort och som enligt min
            mening nu leder till att arbetslösheten sjunker. Han har vidare
            frågat mig om vilken sysselsättningseffekt respektive reform har
            haft.
          </note>
          <note>
            Utvecklingen på den svenska arbetsmarknaden är stark. Sysselsättningen
            ökar i hög takt, och arbetslösheten minskar stadigt. Särskilt
            positiv är tendensen bland utrikes födda kvinnor, vars sysselsättningsgrad
            har ökat betydligt samtidigt som arbetskraftsdeltagandet har stärkts.
          </note>
          <note>
            Bakgrunden till den starka utvecklingen på arbetsmarknaden är
            att tillväxten i Sverige är hög, även i förhållande till andra
            EU-länder. Regeringens jobbpolitik är bred och innebär investeringar
            för fler och växande företag, investeringar i infrastruktur, bostäder
            och klimatomställning samt investeringar i kompetens och matchning
            för att rusta människor att ta de jobb som växer fram. Antalet
            lediga jobb är fler än någonsin, och regeringens satsningar på
            utbildning är därför centrala för att kunna matcha de arbetslösa
            mot de kompetenser som efterfrågas på arbetsmarknaden.
          </note>
          <note>
            Det är svårt att uppskatta vilken effekt som var och en av regeringens
            reformer har haft på tillväxten och sysselsättningen. De beräkningar
            som görs av sysselsättningseffekterna är behäftade med stor osäkerhet
            och bör användas med försiktighet. Dessutom är det något tidigt
            att utvärdera effekterna av reformerna. De reformer som bedöms
            bidra till den högre sysselsättningen är bland annat utbildningsinsatserna
            och snabbspår för nyanlända invandrare.
          </note>
          <note>
            Avslutningsvis: Utvecklingen på den svenska arbetsmarknaden är
            stark och omfattar breda grupper. Regeringens reformer bidrar
            till att förstärka utvecklingen bland annat genom att förbättra
            matchningen mellan arbetssökande och lediga jobb.
          </note>
          <note type="speaker">
            Anf. 54 CHRISTIAN HOLM BARENFELD (M):
          </note>
          <note>
            Herr talman! Jag får även i och med denna interpellation be att
            få tacka arbetsmarknadsminister Ylva Johansson för svaret, även
            om jag saknar svar på de frågor jag ställde.
          </note>
          <note>
            Jag ställde följande två frågor till arbetsmarknadsministern:
            Vilka reformer av arbetsmarknaden är det som regeringen har gjort
            och som enligt arbetsmarknadsministern nu leder till att arbetslösheten
            sjunker? Kan arbetsmarknadsministern säga vilken sysselsättningseffekt
            respektive reform har haft?
          </note>
          <note>
            De här frågorna ställde jag med anledning av att svansföringen
            är mycket hög hos Socialdemokraterna, regeringen och arbetsmarknadsministern
            när det gäller arbetsmarknadspolitiken, vilket vi har varit inne
            på tidigare. På sin hemsida skriver Socialdemokraterna, det parti
            som arbetsmarknadsministern tillhör: ” Den socialdemokratiskt
            ledda regeringen har genomfört en r ad reformer av arbetsmarknaden
            – och det har gett resultat. Den senaste prognosen v isar att
            arbetslösheten sjunker.”
          </note>
          <note>
            Denna sista mening är korrekt.
          </note>
          <note>
            I sitt svar på den första frågan, om vilka reformer som gjorts
            och som man syftar på, svarar ministern ganska luddigt utan att
            nämna en enda konkret reform. Det är allmänna ordalag om att regeringens
            politik är bred och så vidare, trots att man på sin hemsida tydligt
            skriver att man ”genomfört en rad reformer” som ”har gett resultat”.
          </note>
          <note>
            På den andra frågan, om vilken sysselsättningseffekt respektive
            reform har haft, svarar ministern att det är svårt att uppskatta
            vilken effekt var och en av reformerna har haft – samtidigt som
            man alltså på hemsidan hävdar att reformerna har haft en effekt.
          </note>
          <note>
            Då är frågan hur man har kommit fram till detta. Hur har regeringen
            och Ylva Johansson egentligen mätt effekterna och härlett dem
            till att det är regeringens reformer som gett den effekt som de
            skriver om? Jag kan konstatera att jag på frågan om vilka reformer
            regeringen har genomfört egentligen inte får några konkreta svar
            om specifika reformer, utan det är mer allmänna ordalag.
          </note>
          <note>
            De reformerna kan man ju fråga efter, för när det gäller arbetsmarknadsutskottet
            så kommer vi att ha ett möte i slutet av nästa vecka, den 10 mars,
            och det kommer att vara det första mötet som arbetsmarknadsutskottet
            har sedan den 11 februari, alltså på en månad. Normalt sett har
            vi två möten per vecka i utskottet, men det förutsätter ju att
            någonting kommer in för att behandlas.
          </note>
          <note>
            På frågan om reformernas resultat blir svaret att det inte går
            att härleda vilket resultat som tillkommit av varje enskild reform,
            av de reformer som jag alltså inte har fått presenterade.
          </note>
          <note>
            Herr talman! Det skulle vara bra om vi här i debatten kunde få
            lite mer klargörande och tydliga svar. Vad hänvisar Socialdemokraterna
            och arbetsmarknadsministern till när man på sin hemsida så tydligt
            skriver att regeringens reformer har gett resultat?
          </note>
          <note>
            Självklart är det så att regeringen och ministern vill att det
            ska bero på regeringens politik om jobben blir fler, men i det
            läget är det nog på sin plats att man också kan påvisa detta i
            någon form av fakta, vilket vi också har varit inne och pratat
            om här med Eva-Lena Jansson, gällande vad respektive reform faktiskt
            har fört med sig.
          </note>
          <note>
            Jag ger ministern en ny chans att svara på mina frågor.
          </note>
          <note type="speaker">
            Anf. 55 Arbetsmarknadsminister YLVA JOHANSSON (S):
          </note>
          <note>
            Herr talman! Den viktigaste förutsättningen för fler jobb och
            lägre arbetslöshet är hög tillväxt. Men det räcker inte. Vi behöver
            också insatser för dem som inte får jobb automatiskt till följd
            av en bra konjunktur. Hög tillväxt är dock mycket viktigt.
          </note>
          <note>
            Sverige har nu en mycket stark ekonomisk tillväxt. Den är starkare
            än i Tyskland, starkare än i USA, starkare än i Storbritannien.
            Det är en mycket viktig förutsättning för en god utveckling på
            arbetsmarknaden.
          </note>
          <note>
            Vad skapar ekonomisk tillväxt? Det är ganska komplext. Det handlar
            om många olika saker. Men en viktig sak är tilltro och framtidstro
            och att våga göra investeringar. Det handlar också om stöd och
            stöd för exporten. Det handlar om resurser och om att anställa
            fler i kommuner och landsting. Det handlar om utbildningssatsningar.
            Det handlar om innovationer. Det handlar också om reformer inom
            Arbetsförmedlingen för att bättre kunna matcha personer mot de
            lediga jobben.
          </note>
          <note>
            Jag kommer att göra Christ ian Holm Barenfeld besviken, för om
            man inte ser – och det gör inte jag – att reformer är liktydigt
            med skattesänkningar eller arb etsmarknadspolitiska program är
            det inte lika lätt att räkna på hur många som påverkas på respektive
            sätt.
          </note>
          <note>
            Ekonomisk tillväxt beror på många olika saker. Matchningen på
            arbetsmarknaden beror också på många olika saker, men där har
            avregleringen av Arbetsförmedlingen fått en mycket viktig roll.
            Vi har också satsningarna på utbildning.
          </note>
          <note>
            Mer behöver göras för att vi ska få bästa utfall av tillväxten.
            Inte minst gäller detta dem som i dag står långt från arbetsmarknaden
            och som inte med automatik får jobb tack vare att det går bra
            i ekonomin och på arbetsmarknaden.
          </note>
          <note type="speaker">
            Anf. 56 CHRISTIAN HOLM BARENFELD (M):
          </note>
          <note>
            Herr talman! Jag förstår att det inte alltid är jätteenkelt att
            mäta de exakta effekterna, men frågan som jag ställde föranleddes
            ändå av att Socialdemokraterna, regeringen och ministern är väldigt
            tydliga med att de har genomfört reformer. Min första fråga var
            då vilka reformer, men det fick jag inget konkret svar på. Nästa
            fråga var vilka resultat de konkreta reformerna gett, eftersom
            man skriver att de har gett resultat. Det får jag inte heller
            något svar på, utan nu får jag svaret att det är svårt att mäta.
          </note>
          <note>
            Då kommer vi återigen tillbaka till det här med fakta och evidens.
            Stämmer alltså inte det som står på Socialdemokraternas hemsida
            som de skriver om sin politik, det vill säga att de har genomfört
            reformer och att dessa reformer har lett till resultat? Det är
            ju faktiskt så det står, och det är fortfarande det vi inte får
            svar på.
          </note>
          <note>
            Man får gärna göra fler reformer framöver. Vi har som sagt gott
            om tid i arbetsmarknadsutskottet. Sysselsättnings graden där är
            inte särskilt hög eftersom vi inte får några propositioner från
            regeringen att behandla. Om regeringen ska lägga fram reformer
            och förslag kommer de att passera arbetsmarknadsutskottet. Att
            det är all time low när det gäller antalet arbetsmarknadsutskottssammanträden
            måste gå att härleda till det faktum att det kommer mycket få
            förslag från regeringen på arbetsmarknadsområdet.
          </note>
          <note>
            Jag vill återigen fråga vilka konkreta reformer som Socialdemokraterna
            grundar konstaterandet på sin hemsida på och hur man har mätt
            effekten, för det är ändå det här som står.
          </note>
          <note type="speaker">
            Anf. 57 HANIF BALI (M):
          </note>
          <note>
            Herr talman! När regeringen redogör för varför man har valt att
            beskri ­ va läget på det här sättet kokar det ned till förhoppningar.
            Ministern säger själv att det är för tidigt att utvärdera de reformer
            som man har sjösatt. Det har inte varit jättemycket i riksdagen,
            helt enkelt. Det har inte varit så mycket lagförslag i arbetsmarknadsutskottet.
            Däremot har regeringen i regle ringsbrev – som ve rkar ha nästan
            magiska effekter – och så vidare fina ambitioner, mål och förhoppningar
            om att det här ska ge utfall. F ast riktigt så blir det inte när
            Socialdemokraterna kommunicerar vad de har genomfört.
          </note>
          <note>
            Ni säger att arbetslösheten bland ungdomar och andra min skar
            på grund av er politik. Men på sin höjd kan ni säga att det är
            er förhoppning att den ska minska på grund av er politik, speciellt
            med tanke på att er budget bara gällt i 60 dagar. Som ministern
            själv säger är det för tidigt att utvärdera vad för effekter det
            här har gett.
          </note>
          <note>
            Ministern står här och säger att det är för tidigt att utvärdera,
            att effekterna är svårtutvärderade och så vidare. Trots det framställer
            man det i medierna, på hemsidor och hos regeringen som att det
            är reformerna som är orsaken till att arbetslösheten sjunker.
            Då blir Christian Holm Barenfelds fråga väldigt relevant. Om ni
            är så himla säkra på att den utveckling vi ser är effekten av
            er politik borde ni kunna bevisa det på något sätt.
          </note>
          <note>
            När det gäller den kritik som ministern hade mot oss tidigare
            om att det är för tidigt att utvärdera och vi inte kan döma ut
            hennes reformer än finns det några olika sätt att få kunskap.
            Ett är att titta på utfallet och ett annat är att göra en logisk
            slutsats, alltså att rationellt se på vad resultatet blir om jag
            påverkar A. Blir B bättre om jag påverkar A? Det här är grundläggande
            gymnasiefilosofi.
          </note>
          <note>
            Här blir det ganska tydligt att effekterna av regeringens föreslagna
            reformer som man har hittat i den evidens som finns är ytterst
            begränsade. Om reformerna har effekter har de det på sin höjd
            på lång sikt. Därför blir det nästan bisarrt att regeringens budget
            har gällt i 60 dagar och ministern och Socialdemokraterna säger:
            Det är en följd av vår politik. Det går helt enkelt inte ihop.
            Det är inte en hederlig argumentation, och därför är det rimligt
            att påpeka att om Socialdemokraterna har evidens för att det är
            deras politik som har sänkt arbetslösheten skulle vi gärna vilja
            ta del av den. Det vore väl inte alltför mycket begärt.
          </note>
          <note type="speaker">
            Anf. 58 Arbetsmarknadsminister YLVA JOHANSSON (S):
          </note>
          <note>
            Herr talman! Både Hanif Bali och Christian Holm Barenfeld har
            uppenbara problem med att det går bra för Sverige. Jag upprepar
            mitt svar: Regeringen har halverat underskotten i statens finanser.
            Regeringen har satsat på en ny exportstrategi. Regeringen har
            satsat på en nyindustrialiseringsstrategi. Regeringen har satsat
            stora resurser på fler anställda i kommuner och landsting, inte
            minst i skolan men också inom socialtjänsten och äldreomsorgen.
            Regeringen har gjort stora utbildningssatsningar både i antal
            platser och i utbildningens kvalitet, inte minst till exempel
            i en utbyggnad av yrkeshögskolan. Regeringen har satsat stora
            resurser på klimatomställningen. Regeringen satsar stort på underhåll
            av infrastruktur, nybyggnad av infrastruktur och bostäder. Uppenbarligen
            har det sammantaget lett till en framtidstro som gör att många
            är beredda att investera. Privata aktörer investerar – det växer
            i dag – och offentliga aktörer investerar.
          </note>
          <note>
            Hur mycket bidrar varje beslut till den totala tillväxten? Det
            är svårt att säga. Men att det bidrar vågar jag faktiskt säga.
          </note>
          <note>
            Ekonomisk tillväxt är självklart också beroende av utvecklingen
            i omvärlden. Det är bra att det ändå drar i Europa nu, även om
            det drar mycket sämre än vad man skulle önska. Vi är inte ensamma.
            Det spelar roll vad som sker runt omkring, men regeringens politik
            spelar också roll, och regeringen är alltid ansvarig för utfallet.
            Oavsett vad som händer i omvärlden är det regeringens ansvar att
            hantera den situation som råder.
          </note>
          <note>
            Vi har nu en mycket, mycket stor utmaning med många nyanlända
            som ska etablera sig i Sverige, skaffa bostad, gå utbildning och
            komma in på arbetsmarknaden. Det här kommer att vara betydande
            utmaningar för regeringen, men det är ingenting man kan skylla
            på, för regeringen är alltid ansvarig för hur det går och hur
            man hanterar de utmaningar som man ställs inför. Det här är en
            stor utmaning. Vi kommer att behöva göra mer för att klara det.
          </note>
          <note>
            Jag vill säga till Christian Holm Barenfeld att några nya lagar
            på arbetsmarknadsområdet inte kommer att vara lösningen på de
            utmaningar som vi står inför, och det kommer inte att komma några
            sådana förslag när det gäller att hantera arbetslösheten.
          </note>
          <note type="speaker">
            Anf. 59 CHRISTIAN HOLM BARENFELD (M):
          </note>
          <note>
            Herr talman! Det går bra för Sverige, och det gläds vi alla åt.
            Vi är i en konjunkturuppgång, och det är trevligt.
          </note>
          <note>
            Det är inte så länge sedan den nuvarande regeringen var i opposition,
            vi var i regeringsställning och det rådde en global finanskris.
            I vissa lägen kunde det då låta som att den svenska regeringen
            var skyldig till hela den globala finanskrisen, trots att den
            grund som lades av alliansregeringen faktiskt innebar att sysselsättningsgraden
            i Sverige var den högsta i Europa, vi hade stabila statsfinanser
            och bedömdes vara ett av de länder som det gick i särklass bäst
            för ekonomiskt under den perioden. Vi hade en finansminister som
            i internationell press bedömdes i väldigt mycket mer positiva
            ordalag än den vi har just nu.
          </note>
          <note>
            Med det sagt är det ändå så att det görs saker från regeringen,
            även om det inte är så mycket som vi skulle önska. Framför allt
            har det som görs en annan politisk inriktning än vad vi skulle
            vilja, men så är det att befinna sig i opposition.
          </note>
          <note>
            Ylva Johansson har ett tidigare år sagt: Det saknas alltså inte
            allvarliga problem att ta itu med inom arbetsmarknadspolitiken
            . Ändå finns det inga förslag att behandla i r iksdagens arbetsmarknadsutskott.
            Bara i år har utskottet ställt in sex av 13 sammanträden på grund
            av att det saknas propositioner och förslag.
          </note>
          <note>
            Då hade vi lite drygt ett möte i veckan. Nu har vi ett möte i
            månaden på grund av att det i det närmaste är totalstopp på förslag
            från regeringen till arbetsmarknadsutskottet. Jag tror inte att
            det är bra för regeringen, men det är jag kanske mindre orolig
            för, för Sverige eller för dem som står utanför arbetsmarknaden.
            Jag hoppas alltså att vi kommer att få se fler förslag på arbetsmarknadsområdet
            som leder till jobb.
          </note>
          <note type="speaker">
            Anf. 60 HANIF BALI (M):
          </note>
          <note>
            Herr talman! Nyindustrialiseringsstrategi, exportstrategier och
            så vidare i all ära, men inte tror Ylva Johansson på allvar att
            det har hunnit ge effekt ännu? Även om det skulle vara briljanta
            strategier och tidigare helt oupptäckta, geniala lösningar kan
            inte Ylva Johansson seriöst stå i riksdagens kammare och säga
            att de redan har gett effekt – och också gett så stor substantiell
            effekt att det påverkar sysselsättningen och arbetslösheten i
            Sverige. Det går inte ihop. Det måste vara något otroligt.
          </note>
          <note>
            Återigen: Om Ylva Johansson hade en enda millimeter av evidens
            för att det här gav effekt skulle det vara skäl till ett Nobelpris
            i ekonomi. Det här tror jag är det tredje kriteriet för ett Nobelpris
            till den här regeringen.
          </note>
          <note>
            Det är såklart inte så. De reformer som regeringen aviserat kommer
            att ha ytterst begränsad effekt. Den positiva ökning av sysselsättning
            och så vidare som vi ser nu är av temporär karaktär och sker i
            form av en kon ­ junktursvängning. Den drivs främst av en extremt
            stor offentlig konsum ­ tion som i hög grad är lånefinansierad
            samt också i stor utsträckning av den svenska kronan och Riksbankens
            penningpolitik. Detta kan knappast regeringen med någon form av
            rationellt sinne reducera till att vara något som regeringen själv
            är orsak till. Självklart är det inte så.
          </note>
          <note>
            Det vore också klädsamt om regeringen använde samma retorik och
            logik som man använde i kammaren nyss.
          </note>
          <note type="speaker">
            Anf. 61 Arbetsmarknadsminister YLVA JOHANSSON (S):
          </note>
          <note>
            Herr talman! Låt oss påminna om att samma personer som nu står
            här och säger att regeringens politik inte har någon effekt på
            arbetslösheten var exakt samma individer som tidigare sa att en
            borttagning av skattesubventionen för arbetsgivaravgiften för
            unga kommer att leda till höjd arbetslöshet bland unga. Resultatet
            blev det motsatta. För en halvtimme sedan sa de att en begränsning
            av skatteavdragen för RUT-tjänster till 25 000 kronor per år kommer
            att få förödande konsekvenser för jobben. Vi får se vilket utfallet
            blir. Jag tror att vi fortsatt kommer att se en stark jobbtillväxt.
          </note>
          <note>
            Herr talman! Avslutningsvis vill jag påpeka att sysselsättningsgraden
            var den högsta i Europa när jag satt i regeringen innan den borgerliga
            alliansregeringen tillträdde.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:407 om arbetslöshetsmålet
            och fler enkla jobb
          </note>
          <note type="speaker">
            Anf. 62 Arbetsmarknadsminister YLVA JOHANSSON (S):
          </note>
          <note>
            Herr talman! Katarina Brännström har ställt två frågor till mig.
            Den första är om jag delar Arbetsförmedlingens bedömning att arbetslöshetsmålet
            är orealistiskt att nå. Den andra är om jag delar Arbetsförmedlingens
            bedömning att det behövs fler enkla jobb, och vilka åtgärder jag
            i så fall tänker vidta för att stimulera framväxten av sådana
            jobb.
          </note>
          <note>
            Regeringens mål att antalet personer som arbetar och antalet
            arbetade timmar i ekonomin ska öka så att Sverige når lägst arbetslöshet
            i EU 2020 ligger fast. Målet tydliggör prioriteringarna för den
            ekonomiska politiken, och det kommer att krävas ytterligare reformer
            för att pressa tillbaka arbetslösheten.
          </note>
          <note>
            Utvecklingen på arbetsmarknaden är stark, enligt Statistiska
            centralbyråns arbetskraftsundersökningar. Sysselsättningen ökar
            i god takt, främst bland utrikes födda, samtidigt som arbetslösheten
            tydligt minskar, inte minst bland ungdomar. Även långtidsarbetslösheten
            minskar efter att ha bitit sig fast på mycket höga nivåer de senaste
            åren.
          </note>
          <note>
            Samtidigt har förutsättningarna att nå målet om lägst arbetslöshet
            i EU 2020 blivit mer utmanande sedan våren 2013, när det först
            presenterades. Den tilltagande oron i omvärlden gör att många
            människor med skyddsbehov kommer till Sverige de närmaste åren.
            Denna befolkningstillväxt är välkommen, eftersom den möter den
            demografiska utvecklingen, samtidigt som den på längre sikt bedöms
            innebära fler sysselsatta och en starkare ekonomisk utveckling.
            Samtidigt tar det tid för nyanlända att etablera sig på arbetsmarknaden,
            vilket bedöms leda till en initialt högre arbetslöshet.
          </note>
          <note>
            Mot denna bakgrund kommer regeringen att återkomma med ytterligare
            åtgärder för högre sysselsättning och varaktigt lägre arbetslöshet
            i kommande budgetpropositioner.
          </note>
          <note>
            Som jag framförde i en interpellationsdebatt den 2 februari i
            år bedömer regeringen att antalet jobb med lägre kvalifikationskrav
            behöver bli fler, men att det inte är den enda lösningen. Det
            är framför allt viktigt att ta till vara den kompetens som finns
            hos dem som kommer till Sverige. Snabbspår för nyanlända till
            bristyrken och ökade valideringsinsatser är prioriterat. Det är
            också betydelsefullt med kompetenshöjande insatser. För att antalet
            arbetade timmar ska öka krävs därför framför allt insatser för
            att förse individer med goda färdigheter, eftersom dessa färdigheter
            är centrala för att träda in och bli kvar på arbetsmarknaden.
            Regeringens satsningar på bland annat Kunskapslyftet innebär både
            en kraftig utökning av antalet utbildningsplatser och åtgärder
            som syftar till högre kvalitet inom utbildning för vuxna. Målgrupper
            kan vara såväl nyanlända och unga vuxna vilka avbrutit gymnasiestudierna
            som individer vilka behöver utbilda sig i en omställningsfas eller
            fortbilda sig.
          </note>
          <note>
            I uppgörelsen som regeringen har med de borgerliga partierna
            ingår förslaget att RUT-avdraget vidgas till att inkludera ytterligare
            trädgårdstjänster samt flytt- och it-tjänster i hemmet. Under
            våren kommer regeringen att gå vidare med att utveckla nya åtgärder
            för att uppmuntra entreprenörskap bland nyanlända och för att
            få fram fler jobb med lägre utbildningskrav.
          </note>
          <note>
            Att satsa på utbildning, vilket regeringen nu gör, är också nödvändigt
            för att personer med möjlighet att ta mer kvalificerade jobb inte
            ska fastna i låglönejobb och tränga undan dem med kort utbildning.
            Alla jobb kommer att behövas.
          </note>
          <note type="speaker">
            Anf. 63 KATARINA BRÄNNSTRÖM (M):
          </note>
          <note>
            Herr talman! Jag ska be att få tacka arbetsmarknadsministern
            för svaret. Arbetslöshetsmålet ligger fast, säger arbetsmarknadsministern.
            Jag blev lite tveksam i går, när Stefan Löfven lät osäker. Han
            pratade om att det skulle nås på sikt och svävade på målet. Det
            var först när journalisten ställde en rak fråga i intervjun som
            han korrigerade sig själv och sa att det skulle vara 2020. Vi
            kan alla fundera över det där arbetslöshetsmålet – om det över
            huvud taget är ett bra mål och när det ska vara uppnått.
          </note>
          <note>
            Jag gillar en del av det som arbetsmarknadsministern sa i interpella
            ­ tionssvaret, särskilt det allra sista: ”Alla jobb kommer att
            behövas.” Det är en mening som jag har sagt många gånger i den
            här kammaren. Det är också bra att ministern säger att man ska
            ”utveckla nya åtgärder för att uppmuntra entreprenörskap bland
            nyanlända och för att få fram fler jobb med lägre utbildningskrav”.
            Detta har vi efterlyst och pratat om väldigt länge. Då kanske
            det finns en viss insikt om att det är de här jobben som behövs.
            Alla människor klarar inte utbildning. Alla människor kan inte
            sitta fem sju år på skolbänken. Då är det rimligt att de får chansen
            att jobba.
          </note>
          <note>
            Men arbetsmarknadsministern sa också i svaret att det initialt
            blir högre arbetslöshet för dessa nyanlända. Därför kan man vara
            lite orolig för hur många nya som kommer att komma i år, när vi
            hör att det andra regeringspartiet går ut och säger att 150 000
            nya vore bra. Då kommer ”initialt” att innebära en väldigt lång
            tid, och det kan oroa många fler än mig.
          </note>
          <note>
            Jag skrev min interpellation för att jag tycker att det är allvarligt
            när den viktiga myndigheten Arbetsförmedlingen gör bedömningen
            att det kommer att bli riktigt svårt, ”nästan orealistiskt”, att
            nå det mål regeringen har satt upp. Resurserna räcker inte till,
            och det krävs många fler enkla jobb. Om det nu antyds att det
            ska komma förslag om detta är det bra. Frågan är bara vad det
            är som ska komma och hur detta ser ut. Man har ju klagat väldigt
            mycket på RUT och ROT tidigare, men finns det andra varianter
            på det temat vore det väl spännande att få se.
          </note>
          <note>
            Det är få om ens någon som tror på regeringens mål. Finanspolitiska
            rådet har sågat det helt och hållet. Konjunkturinstitutet har
            dömt ut det, med de förslag som hittills lagts fram. Det kommer
            att krävas minst 350 000 nya jobb. Då undrar man om alla dessa
            experter har fel.
          </note>
          <note>
            Min kollega Jenny Petersson ställde en liknande interpellation
            i maj 2015. Ministern svarade att det skulle komma nya reformer
            och att det krävdes en ”bred mobilisering”, särskilt av kommuner
            och landsting. Vi vet att ministern har rest runt bland kommunerna.
            Men hur har det gått? Endast en liten rännil av de traineejobb
            och extratjänster som utlovades förra året har blivit till. Det
            är inte ens ett hundratal, vad vi vet.
          </note>
          <note>
            Det krävs ganska rejäla reformer, och vi ser verkligen fram emot
            att de reformerna presenteras ganska snabbt. Nu blir det en tudelning
            av arbetsmarknaden och en oro. Det går bra för Sverige och många
            kommer i jobb, men det finns en väldigt stor och växande grupp
            som inte får ta del av framgångarna. Därför är det väldigt spännande
            att höra hur ministern ser på vad det är för nya förslag som kommer
            att komma. Jag väntar med spänning.
          </note>
          <note type="speaker">
            Anf. 64 STAFFAN DANIELSSON (C):
          </note>
          <note>
            Herr talman, arbetsmarknadsministern! Det är en viktig, högaktuell
            och relevant fråga som interpellanten tar upp. Sverige har ett
            stort och växande problem och en utmaning i att allt fler med
            låg utbildning och bristande språkkunskaper fastnar i långtidsarbetslöshet
            och utanförskap.
          </note>
          <note>
            Sedan många år är situationen tyvärr den att Sverige är riktigt
            dåligt på att integrera och få asylinvandrare i arbete. Det innebär
            naturligtvis att de åtgärder som har satts in, vilka är många
            och kostsamma, inte alls fungerar tillräckligt bra. Därför är
            det alarmerande att regeringen, Socialdemokraterna och LO fortsätter
            att vara så tondöva, med ett enda traditionellt och fyrkantigt
            recept som kan beskrivas som more of the same för att ge arbete
            till dem långt bort från arbete.
          </note>
          <note>
            Vi hör ofta att mediantiden för när 50 procent av de nyanlända
            har kommit i arbete är sju åtta år – arbetsmarknadsministern säger
            det till exempel ständigt – och att 65 procent har arbete efter
            15 år. Det är alldeles för låga andelar som vi snabbt måste få
            upp så att de blir väsentligt bättre.
          </note>
          <note>
            Tyvärr är den SCB-statistik som alla använder rätt mycket förskönande,
            eftersom alla räknas som arbetande som den aktuella veckan arbetar
            minst en timme i tillfälliga jobb, i deltids- och heltidsjobb
            och i jobb med 80 procent lönebidrag.
          </note>
          <note>
            Jag har ofta funderat över hur utvecklingen är över tid för flyktingar,
            när de och deras anhöriga har erhållit ett heltidsarbete utan
            några statsbidrag inblandade. Med all respekt för lönebidrag,
            som är viktiga och nödvändiga för dem som behöver det stödet,
            är målet ändå att de allra flesta ska ha sitt fasta heltidsjobb
            betalat av arbetsgivaren.
          </note>
          <note>
            Jag har därför låtit riksdagens utredningstjänst, den vassa Anna
            Enström Järleborg , ta fram en rapport om detta, eftersom det
            är först när man har full kunskap om nuläget som relevanta åtgärder
            kan sättas in för att nå de mål som man ställer upp. Rapporten
            tycker jag är alarmerande och visar hur väldigt svårt det är för
            de grupper som jag har pekat på att få arbete. Jag vill delge
            arbetsmarknadsministern och riksdagen detta i denna debatt. Detta
            visar rapporten – lyssna noga nu, ministern!
          </note>
          <note>
            Om helårsanställda och företagare analyseras visar det sig att
            andelen helårsanställda inklusive företagare av den totala befolkningen
            i Sverige mellan 20 och 64 år ligger på 69 procent. Andelen helårsanställda
            inklusive företagare bland flyktingar inklusive flyktinganhöriga
            uppgick till 25 procent efter 8 år i Sverige, och efter 15 år
            var andelen 34 procent. Bland männen var det 32 procent helårsanställda
            inklusive företagare efter 8 år och bland kvinnorna 18 procent.
            I dessa uppgifter ingår därtill de som arbetar heltid och har
            stöd av lönebidrag, så siffrorna torde vara betydligt lägre vad
            gäller andelen med heltidsarbete utan några statsbidrag.
          </note>
          <note>
            Att SCB inte kan särredovisa detta finner jag mycket anmärkningsvärt.
            Detta är den allvarliga verkligheten, arbetsmarknadsministern.
            Det räcker inte med more of the same. Det behövs nya, radikala
            grepp, som Centerpartiet och Alliansen visar på men som regeringen
            och LO säger nej till.
          </note>
          <note>
            Det gör mig djupt bekymrad inför framtiden.
          </note>
          <note type="speaker">
            Anf. 65 EVA-LENA JANSSON (S):
          </note>
          <note>
            Herr talman! Katarina Brännström frågar om rimligheten i regeringens
            mål om att sänka arbetslösheten och få den lägsta arbetslösheten
            i Europa till 2020. Jag vill påminna om att tidigare moderater
            har ifrågasatt den socialdemokratiska regeringens arbetsmarknadsmål
            och arbetslöshetsmål. Regeringen Persson, mellan 1994 och 1998,
            satte också upp ett mycket ambitiöst mål: att man skulle sänka
            arbetslösheten till 4 procent. Dåvarande moderata partisekreteraren,
            tror jag, Lars Tobisson sa att om man lyckades med det skulle
            han börja sälja böckling till hela världen som en stor exportvara.
            Jag vet inte om han drev det företaget, men den svenska regeringen
            lyckades i alla fall åstadkomma den förändringen.
          </note>
          <note>
            Det var ett gemensamt arbete där man samarbetade med den fackliga
            organisationen och diskuterade: Hur ska man lösa den här frågan?
            Hur ska vi komma till rätta med den höga arbetslösheten?
          </note>
          <note>
            Jag har samma fråga till Staffan Danielsson och Katarina Brännström
            som jag har ställt till de andra meddebattörerna under de arbetsmarknadspolitiska
            debatterna. Den gäller hur ni ser på den svenska modellen. Tycker
            ni att den svenska modellen är bra? Står ni bakom den till fullo?
            Det vore intressant att få ett konkret svar på det.
          </note>
          <note>
            De enkla jobben måste man också diskutera. Vi har nyligen haft
            en debatt om RUT-tjänster. Där har Erik Andersson varit mycket
            tydlig med att det verkar som om gemene svensk helst vill ha allt
            subventionerat, för annars är man inte riktigt beredd att betala
            det fulla priset.
          </note>
          <note>
            När det gäller enkla jobb och låga löner har vi i arbetsmarknadsutskottet
            nyligen besökt USA. Vi såg väldigt mycket enkla jobb, jag och
            Christian Holm Barenfeld. Det handlade om att trycka på hissknappar,
            att hålla upp dörren, att stå med skyltar. Många av dem som hade
            dessa enkla jobb klarade naturligtvis inte av att försörja sig
            själva. 42 miljoner invånare i USA är beroende av matkuponger
            för sin levnad, trots att många av dem jobbar.
          </note>
          <note>
            Den fråga som man måste ställa sig då är: Är vi beredda att sänka
            lönerna och försämra välfärden i Sverige till vilket pris som
            helst? Det är egentligen det Staffan Danielsson pratar om, att
            sänka lönerna. Då måste man fundera på vilket samhälle man får.
          </note>
          <note>
            Vi hade också möjlighet i USA att träffa en som fått ekonomipriset
            instiftat till Alfred Nobels minne , Stiglitz . Han konstaterade
            att det är bättre att subventionera enklare jobb ur ekonomisk
            synpunkt men också moraliskt – att inte låta de arbetslösa vara
            de som står för den egna kostnaden.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 12 (forts.) Svar på interpellation 2015/16:407 om arbetslöshets
            ­ målet och fler enkla jobb
          </note>
          <note type="speaker">
            Anf. 66 HANIF BALI (M):
          </note>
          <note>
            Herr talman! Frågan är hur vi kan få fram fler enkla jobb, nämligen
            jobb som inte kräver alltför höga kvalifikationer för att man
            ska kunna ta sig in på arbetsmarknaden. Självklart räcker det
            inte, precis som Ylva Johansson beskrev, med bara enkla jobb.
            Om vi tittar på de grupper som står långt ifrån arbetsmarknaden,
            särskilt de som kommer hit från andra länder som asylinvandrare,
            ser vi utbildningsnivåer som är låga. De är så pass låga att även
            om vi hade gett folk pengar för att anställa dessa personer hade
            det inte gett ett så himla stort utfall. Alltså kan man helt enkelt
            se att lönenivåer och produktivitet spelar roll, men om en människas
            produktivitet ibland till och med är negativ kommer det inte att
            anställas någon oavsett hur låga löner vi har.
          </note>
          <note>
            Arbetsmarknadsministern har såklart rätt i att man måste ha upphöjande
            insatser i den bemärkelsen att man höjer människors kompetensnivå.
            I själva gruppen ser vi att ungefär 30 procent av de inskrivna
            har ungefär sex års grundskola eller mindre. Mig veterligen finns
            det ganska liten evidens för att man klarar av att förflytta vuxna
            människor från en så låg utbildningsnivå till eftergymnasial utbildning
            eller i varje fall gymnasial utbildning, vilket nästan är det
            som krävs på arbetsmarknaden, inom en rimlig tid innan de helt
            enkelt går i pension. Invandrare går ju också i pension. Jag tror
            inte att detta är samhällsekonomiskt försvarbart.
          </note>
          <note>
            Därför blir frågan: Hur kan vi göra för att höja människors nivåer
            men också sänka trösklar? Vi kommer inte ifrån att vi behöver
            sänka trösklar på något sätt. Vi vet att en stor utveckling av
            människors produktivitet sker på arbetsmarknaden, det vill säga
            när man väl får ett jobb och lär sig arbetet på arbetsplatsen.
            Där ser vi en kraftig produktivitetsökning. Därför borde man självfallet
            få anställa folk till en lägre kostnad initialt. Om man sedan
            vill fylla ut resten av tiden med utbildning eller vad man vill
            kalla det och hur man vill organisera det hela spelar mindre roll.
          </note>
          <note>
            Det viktiga är däremot vad som är Socialdemokraternas svar för
            att få fram de här enkla jobben för människor som inte når upp
            till den otroligt höga produktivitetsnivå vi i genomsnitt har
            i Sverige. Vi har jobbat upp denna produktivitetsnivå – och detta
            behöver jag knappast berätta för en socialdemokrat – i 150 år.
            Det har skett med allmänt skolväsen för alla, genom att göra utbildning
            till norm, genom att alla ska gå en utbildning, genom att alla
            ska lära sig hur det funkar med sommarjobb etcetera. Alla dessa
            normer har vi skapat under lång tid.
          </note>
          <note>
            Det handlar till exempel om att kvinnor ska vara delaktiga på
            arbetsmarknaden. Om vi tittar på kvinnosidan bland de nyanlända
            grupper som kommer hit har en majoritet av kvinnorna aldrig förvärvsarbetat
            någon gång i hela sitt liv. Det är såklart inget man bara löser
            med lite utbildningsprogram, utan man måste sänka trösklar.
          </note>
          <note>
            Frågan blir helt enkelt: Vad är regeringens plan, som de själva
            säger, för att skapa de enkla jobben och för att möjliggöra att
            människor blir anställda? Om vi inte ska röra kostnader, skattekilar
            och skatter och om vi inte ska röra lönebildning – hur ska man
            då egentligen trolla fram de enkla jobben?
          </note>
          <note>
            Det finns i grund och botten några sätt att göra detta på: Vi
            höjer människors nivåer, och det vet vi att vi inte kan göra hur
            lätt som helst. Vi kan också sänka trösklar. Då blir frågan: Hur
            tänker Socialdemokraterna göra detta utan att sänka skatter och
            utan att ändra lönebildning eller förändra anställningsvillkor?
            Hur ser Socialdemokraternas plan ut? Det är den stora frågan i
            kväll.
          </note>
          <note type="speaker">
            Anf. 67 Arbetsmarknadsminister YLVA JOHANSSON (S):
          </note>
          <note>
            Herr talman! Jag vill tacka Katarina Brännström och Hanif Bali
            för konstruktiva inlägg i ett läge som är en stor utmaning. De
            som kommer till Sverige är lika olika – eller ännu mer olika –
            som de som redan finns här. En särskild utmaning är naturligtvis
            de som har en låg eller nästan ingen utbildningsnivå med sig.
            Det är utbildningsnivån som är den stora vattendelaren på svensk
            arbetsmarknad – mycket tydligare än etnisk t ursprung eller var
            man är född.
          </note>
          <note>
            Detta är en stor utmaning, och det går inte att möta den på bara
            ett sätt. Man måste välja båda delar: dels höja utbildningsnivån,
            dels skapa jobb och vägar in på arbetsmarknaden för den som har
            en låg formell utbildningsnivå. Vi måste göra båda delar.
          </note>
          <note>
            När vi tittar på den grupp som har låg utbildningsnivå ser det
            väldigt olika ut. En del är personer som kanske kom hit i tonåren
            och som inte har hunnit gå klart sin utbildning innan de hamnar
            in i etableringsuppdraget. Då bör de fortsätta med utbildningen
            till dess att de kan nå gymnasiekompetens. Andra kanske är 40
            år och har aldrig yrkesarbetat eller gått någon utbildning. Då
            tror jag inte att det är realistiskt för de allra flesta individer
            att nå upp till den utbildningsnivå som vanligtvis krävs för inträde
            på svensk arbetsmarknad. Man måste alltså jobba på flera olika
            sätt.
          </note>
          <note>
            Precis som Hanif Bali sa kommer inte lönesänkarlinjen att kunna
            vara framgångsrik. Däremot måste man jobba med lönekostnader.
            Det gäller för individen, där man vet ganska väl att det har god
            effekt när man träffar rätt person vid rätt tillfälle. Men jag
            är inte heller främmande för att ha generella skattesubventioner
            till sektorer. RUT-avdrag är ett sådant, till exempel. Jag är
            inte helt främmande för det, men man bör alltid väga in att det
            finns en stor risk för dödviktskostnader vid den typen av generella
            subventioner. Det måste man ta med i beräkningen.
          </note>
          <note>
            Regeringen tittar på flera olika förslag, och vi kommer att behöva
            lägga fram fler förslag än dem vi hittills har lagt fram för att
            klara av detta. Det är alldeles uppenbart. Båda spåren behövs,
            och kombinationer därav.
          </note>
          <note>
            Herr talman! Jag vill passa på att säga någonting till Staffan
            Danielsson, som väljer att vara väldigt alarmistisk. Vi vet att
            Centern väljer att attackera hela den svenska modellen. Det är
            sant att vi har utmaningar med många nyanlända, och det är sant
            att det kommer att krävas stora förändringar också av instegen
            på arbetsmarknaden. Men vi ska också komma ihåg att Sverige är
            det land i OECD som jag tror har näst högst sysselsättningsgrad
            av alla.
          </note>
          <note>
            Vi är ett land där inte allt, men mycket, fungerar väl på arbetsmarknaden.
            Vi är ett land som har hög sysselsättningsgrad och få konfliktdagar.
            Hela modellen bygger på att parterna tar ansvar och har gjort
            det. Det gör de också i detta läge. De tar ansvar. Det handlar
            om mycket konstruktivt utformade snabbspår som kortar väntetider,
            tar bort dödtid och ser till att valideringar och inträde på arbetsmarknaden
            kan ske snabbare.
          </note>
          <note>
            Jag vill säga något till Staffan Danielsson, vars parti företräder
            att man ska lämna den svenska modellen och i stället börja lagstifta
            om löner. Han anklagar regeringen för att göra more of the same,
            som han säger. Jag vill gärna klargöra att vi gör precis motsatsen.
            Vi har precis vridit Sverige till en annan inriktning. Nu är det
            slut med skattesänkningar. Nu är det slut med nedskärningar. Nu
            är det slut med coacher och lotsar som inte fungerar. Nu har vi
            ställt in Sverige i en annan inriktning och en annan färdriktning
            just för att vi ska klara de stora utmaningar som vi har i dag
            och som vi har framför oss.
          </note>
          <note>
            Att överge den svenska modellen och börja lagstifta om sänkta
            löner eller att vara alarmistisk och framställa utmaningar som
            omöjliga – det hjälper oss inte.
          </note>
          <note type="speaker">
            Anf. 68 KATARINA BRÄNNSTRÖM (M):
          </note>
          <note>
            Herr talman! Vi har en hög sysselsättningsgrad i Sverige; det
            kan vi vara helt överens om. Jag håller också med Ylva Johansson
            om att utbildningsnivån är vattendelaren. Om man har en högre
            utbildning kommer man att komma i jobb på något sätt ganska snabbt.
            Det är de med låg utbildning eller ingen utbildning alls som är
            den stora utmaningen.
          </note>
          <note>
            Därför menar jag att svensk arbetslöshet just nu håller på att
            bli ett integrationsproblem. Det är många av dem som har kommit
            till Sverige som har låg skolunderbyggnad. Det blir en växande
            klyfta mellan inrikes och utrikes födda som naturligtvis är en
            stor utmaning.
          </note>
          <note>
            I detta har vi kommit fram med olika förslag där vi har hittat
            en ny anställningsform och där vi talar om en lägre lön. Vi talar
            inte om sänkta löner; vi talar om jobb med lägre löner. Det är
            så överallt i Sverige. Olika jobb ger olika löner. Alla har inte
            samma jobb.
          </note>
          <note>
            Jag förstår inte att det ska vara svårt att förstå. Man ska lära
            sig jobbet på jobbet, man integreras i Sverige – och det har ett
            pris. Precis som Staffan Danielsson sa har efter åtta år inte
            mer än 25 procent kommit in i heltidsjobb. Det är en dålig historik
            vi tar med oss in i framtiden. Därför måste trösklarna in till
            arbetsmarknaden sänkas på olika sätt.
          </note>
          <note>
            Den här regeringen har tur. Nu är det en uppgång, och det är
            en högkonjunktur. Men tänk om konjunkturen mattas, räntorna stiger
            och svensk export sjunker. Vad är då ert koncept för de nya jobb
            som måste skapas när det inte rullar på av sig självt? Det är
            ingenting som sker med automatik. Det är bara konjunkturen som
            gör att det rullar på just nu. Era egna reformer har blivit stora
            misslyckanden. Det är inga massor som har gått till traineejobb
            eller till extratjänster.
          </note>
          <note>
            Sanningen är också att Sverige har lägst andel låglönejobb. Lönekostnaderna
            är höga i Sverige. Arbetsgivaravgifterna är högst. Det är rekorddyrt
            att anställa människor i Sverige. Det är klart att det blir ett
            hinder. Någonstans måste man hitta en mix där man antingen sänker
            kostnaderna eller håller ned lönerna.
          </note>
          <note>
            Vi gjorde detta med hjälp av RUT, ROT och jobbskatteavdraget
            så att man kan ha råd att köpa tjänster. Det har blivit en veritabel
            succé. Bygg ut den modellen så att ännu fler tjänster skapas som
            vanliga människor kan ha råd att köpa.
          </note>
          <note>
            Sverige behöver hundratusentals nya jobb för både högutbildade
            och inte minst de lågutbildade. Alla kommer inte att orka eller
            mäkta med att sitta många år på skolbänken. Detta är alla experter
            eniga om. Vi kan vara eniga om det här också. Det känns som att
            regeringen ibland går fackets ärenden genom att skydda dem som
            redan har jobb men inte ta ansvar för dem som står utanför.
          </note>
          <note>
            Mängder av jobb kan utföras vitt och brett. Det handlar om vita
            jobb i stället för svarta jobb. Servicetjänster, reparationer
            och privat konsumtion är mycket viktigt i sammanhanget. Jag menar
            att vi bör hitta de möjligheterna om vi samarbetar. Det är samarbetsregeringen
            som föreslår det. Utmaningen är att skapa 350 000 nya jobb. Det
            vore intressant att få höra hur regeringen tänker sig det.
          </note>
          <note>
            Jag vill också tacka för debatten. Det är mycket intressant att
            diskutera dessa frågor. Det är viktigt att vi fortsätter debatten
            eftersom vi inte är ense.
          </note>
          <note type="speaker">
            Anf. 69 STAFFAN DANIELSSON (C):
          </note>
          <note>
            Herr talman och arbetsmarknadsministern! Regeringen står för
            något nygammalt – more of the same. Det som Sverige behöver är
            en New Deal. Så är läget.
          </note>
          <note>
            Flyktingarna och deras anhöriga måste integreras och komma i
            arbete på ett mycket bättre sätt än vad som har varit – och är
            – fallet under många år. Statsrådet verkade inte riktigt ta till
            sig de siffror jag redovisade i RUT-rapporten. 69 procent av svenskarna,
            inklusive företagare, har helårsarbeten. Efter åtta år har 25
            procent av flyktingarna och deras anhöriga jobb. Efter 15 år har
            34 procent jobb. Det är den bistra utgångsverkligheten som måste
            motivera vad vi behöver göra. Det kräver naturligtvis fortsatta
            insatser på sätt som har skett sedan länge, till exempel instegsjobb,
            utbildnings- och lärlingsplatser. Men det räcker inte. Det krävs
            oundvikligen radikala och nya åtgärder som kan ge effekt.
          </note>
          <note>
            Centerpartiet har presenterat rader av konkreta förslag för både
            bättre integration och för att många fler ska komma i arbete.
            Ett exempel där inriktningen stöds av en samstämmig ekonomisk
            expertis i Sverige och internationellt är att avtala fram lägre
            ingångslöner för nyanlända. Övriga allianspartier har förslag
            i samma riktning. Det är bättre att få ett jobb med betalning
            långt över vad de flesta pensionärer och studenter har än att
            leva på bidrag och i ständigt utanförskap. Efter ingångsjobben
            kan man gå vidare till den vanliga arbetsmarknaden.
          </note>
          <note>
            Det räcker inte med nygammalt – more of the same. Det behövs
            en New Deal i svensk arbetsmarknadspolitik.
          </note>
          <note type="speaker">
            Anf. 70 EVA-LENA JANSSON (S):
          </note>
          <note>
            Herr talman! Jag ställde en fråga före pausen. Ingen av dem jag
            ställde frågan till svarade på frågan. Jag tror att de egentligen
            inte vill svara på frågan av den anledningen att de inte delar
            min uppfattning om att den svenska modellen har tjänat Sverige
            väl. Både Katarina Brännström och Staffan Danielsson säger att
            ni vill förändra och förstöra den svenska modellen. Låt mig jämföra
            med en duk på ett bord. Drar man i ena hörnet drar man snart ned
            hela duken från bordet. Det är vad ni vill åstadkomma genom att
            påverka hela lönebildningen.
          </note>
          <note>
            Ni pratar om att det är för höga ingångslöner. Ni pratar ingenting
            om diskriminering på arbetsmarknaden. Men jag är stolt över att
            det råder höga ingångslöner i Sverige. Det betyder att vi har
            ett samhälle där vi växer tillsammans, där det finns utbildning
            för alla och att löntagarna får ta del av produktionen som de
            är med och bidrar till. Det är viktigt.
          </note>
          <note>
            När det gäller att se vad som händer på svensk arbetsmarknad
            i dag är det viktigt att ge människor som kan och vill utbilda
            sig möjligheten att ta del av utbildning, att inte säga att dörren
            är stängd eftersom vi inte tror att utbildning är möjligt.
          </note>
          <note>
            En hel del av dem som kommer till Sverige har inte förvärvsarbetat,
            men de har arbetat hela livet men aldrig fått betalt. Många av
            dem är kvinnor. Det är självklart att de ska kunna komma in på
            arbetsmarknaden.
          </note>
          <note>
            Både utbildning och arbetsmarknadspolitiken måste vara effektiv,
            och det måste finnas olika typer av jobb. I dag finns en möjlighet
            att subven ­ tionera dessa jobb. Det skulle vara mycket billigare
            för arbetsgivaren än att sänka lönerna. Om lönerna sänks förstörs
            den svenska modellen.
          </note>
          <note type="speaker">
            Anf. 71 HANIF BALI (M):
          </note>
          <note>
            Herr talman! Eva-Lena Jansson körde något slags fråga om vi vill
            ha det som i USA. Jag tänkte inte bemöta frågan, men okej, fine,
            jag gör det.
          </note>
          <note>
            15 procent av befolkningen i USA lever på matkuponger. Om vi
            tittar på det exempel som Eva-Lena Jansson tog upp, det socialdemokratiska
            skyltfönstret Malmö, kan vi se en lika hög andel som lever på
            den svenska motsvarigheten till matkuponger, nämligen socialbidraget.
            15 procent av Malmös befolkning har efter hyra lägre inkomst än
            3 000 kronor att leva på. Det är matkuponger. De får pengar och
            mat för att klara dagen. Det är det samhälle Eva-Lena Janssons
            svenska modell har skapat.
          </note>
          <note>
            Nej, jag vill inte ha det som i USA. Där finns en så stor andel
            som lever på matkuponger. Det är därför vi ska ha en rimlig trappa
            in. Jag säger inte att vi ska sänka den totala lönenivån. Självklart
            borde man få göra en löne ­ karriär, men det kan inte vara som
            i dag där man antingen är hundrapro ­ centigt produktiv och perfekt
            för arbetsgivaren eller inte får tillträde alls och endast har
            alternativet att gå till Malmös socialförvaltning och få mat ­
            kuponger. Det är det samhället som har skapats nu. Det är ovärdigt.
          </note>
          <note>
            Det är bra av arbetsmarknadsministern att påpeka att utbildning
            är en förklarande faktor. Det tar bort den tidigare retoriken
            om den svarthåriga eller det passiva offret som inte kan ändra
            sin situation.
          </note>
          <note>
            Om man utbildar sig i det här landet och tar del av de möjligheter
            som finns här går det ganska bra. Frågan är varför inte så många
            gör det i tillräckligt hög utsträckning. Det är där regeringen
            måste komma med förslag så att fler väljer att utbilda sig och
            även sänka trösklarna så att fler kan göra den lönekarriär som
            krävs för att kunna leva ett aktivt liv.
          </note>
          <note type="speaker">
            Anf. 72 Arbetsmarknadsminister YLVA JOHANSSON (S):
          </note>
          <note>
            Herr talman! Ja, Staffan Danielsson, utmaningarna är stora, men
            det betyder inte att vi ska kasta bort den svenska modellen och
            låta politiker i kammaren eller regeringen lagstifta om löner.
            Det vore en förfärlig återvändsgränd för Sverige som skulle kasta
            in oss i en farlig utveckling.
          </note>
          <note>
            Det är inte så att en samlad expertis säger att lägre löner skulle
            göra det lättare för fler att få jobb. Den samlade expertisen
            säger att de vet lite om detta. Forskningen är motstridig. Men
            en hel del säger att det förmodligen finns en viss positiv effekt
            på sysselsättningen, men den är inte så stor.
          </note>
          <note>
            Finanspolitiska rådet säger till exempel att man har ganska dålig
            evidens. Man föreslår det ändå, men man vet inte riktigt om det
            kommer att fungera. Det finns alltså inte någon samlad expertis
            som säger detta.
          </note>
          <note>
            Vad vi däremot vet är att det redan i dag är många inte minst
            kvinnor inom Handels, Kommunals och Hotell och Restaurangs avtalsområden
            som har svårt att få lönen att räcka. Det beror inte på att lönen
            är jättelåg. Det beror på att den inte är hög och på att man har
            en timanställning eller en osäker visstidsanställning och därmed
            inte får ut någon heltidslön.
          </note>
          <note>
            Om man sänker de här människornas löner kommer det att drabba
            alla på deras arbetsplatser. Det är ju det som händer – man sänker
            inte lönen bara för några, utan sänker man lönen sänker man lönen
            för alla. Då kommer de att få ännu svårare att få ekonomin att
            räcka till. Man kan ifrågasätta ifall det är en bra utveckling
            för Sverige. Jag tror inte det.
          </note>
          <note>
            Katarina Brännström och Hanif Bali tar båda upp vikten av utbildning.
            Även om jag tror att vi är oense i en hel del frågor vill jag
            ta fasta på dem där jag tror att vi kan mötas.
          </note>
          <note>
            En sådan fråga är synen på vikten av utbildning och vikten av
            att kombinera anställning med utbildningsinslag. Dessa bör kunna
            vara av flera olika slag – både lärande på jobbet och reguljär
            utbildning. I alla de formerna menar jag att det är naturligt
            att man inte har lön för utbildningen. Byggnads lärlingsanställningar
            är ett exempel. Jag tror att man har 11 000–12 000 när man är
            anställd som bygglärling. Det beror ju på att en väsentlig del
            av anställningen är utbildningsinslag. Så har man också avtalat
            mellan parterna.
          </note>
          <note>
            I de diskussioner jag har med arbetsmarknadens parter säger man
            att man vill fortsätta diskutera vägar att kombinera utbildning
            och arbete. Det är inte sänkt lön, men det är sänkt lönekostnad
            eftersom man får betalt för det arbete man utför.
          </note>
          <note>
            Jag har sagt många gånger här i kammaren att arbetsmarknadspolitiken
            bör vara pragmatisk. Den bör anpassas efter verkligheten. Om man
            har ett läge med låg efterfrågan i ekonomin och på arbetsmarknaden
            blir det en typ av arbetsmarknadspolitik. Just nu när vi har en
            ganska stark efterfrågan måste man anpassa sig till det, och då
            är matchning och utbildning viktiga delar för att arbetsgivaren
            ska få tag i rätt kompetens.
          </note>
          <note>
            Det finns uppenbarligen inget enkelt samband, för de länder som
            har lägre löner och lägre skatter har också lägre sysselsättningsgrad
            än Sverige. Så är det ju. Det finns alltså inget enkelt samband
            som skulle visa på motsatsen.
          </note>
          <note>
            Jag anser, herr talman, att arbetsmarknadens parter tar stort
            ansvar för dem som står utanför. Det kan säkert bli större, och
            det tror jag också att det kommer att bli. Men just nu är parterna
            inne i en väldigt svår avtalsrörelse, och det ska man ha respekt
            för. Det vilar ett stort ansvar på deras axlar att ta hem ansvarsfulla
            och konstruktiva avtal sinsemellan. Jag tror att vi som politiker
            gör klokt i att försöka hålla armslängds avstånd till detta.
          </note>
          <note>
            Arbetet med snabbspåren har varit väldigt konstruktivt. Man kan
            till exempel titta på om det kan finnas en organisation där kvinnor
            som kanske har jobbat med att vårda anhöriga kan få validera den
            omsorgskompetensen och se hur den med viss påbyggnad kan vara
            användbar – kanske inom äldreomsorgen. Det är konstruktiva sätt
            för parterna att mötas och göra steget in på arbetsmarknaden lättare
            för dem som är nya i Sverige och ska etablera sig.
          </note>
          <note type="speaker">
            Anf. 73 KATARINA BRÄNNSTRÖM (M):
          </note>
          <note>
            Herr talman! Jag kommer att fortsätta fråga om jobb med lägre
            kvalifikationer tills regeringen presenterar sådana förslag. Oavsett
            om vi är överens om att det krävs mycket mer utbildning är det
            också fler nya jobb som behövs.
          </note>
          <note>
            Jag tycker att LO skyddar dem som redan har ett jobb alldeles
            för mycket och bryr sig alldeles för lite om dem som står utanför.
            Oavsett vad LO säger och tycker måste vi i den här kammaren bry
            oss om alla.
          </note>
          <note>
            Därför krävs det helt nya reformer – inte bara prat, Ylva Johansson!
            Det krävs resultat. Medan vi står här och pratar växer klyftan
            mellan dem som har jobb och dem som inte har jobb, och det blir
            allt svårare att få ett jobb.
          </note>
          <note>
            Vad är det som skiljer oss från andra länder, som har lägre arbetslöshet?
            Jo, det är lönekostnaderna. Man måste sänka antingen lönerna eller
            kostnaderna runt omkring lönerna. Det är ganska enkelt. Det är
            alldeles för dyrt att köpa tjänster i Sverige. Det är betydligt
            billigare i andra länder.
          </note>
          <note>
            Ibland funderar jag på vad som hade hänt om vi tagit bort alla
            subven ­ tioner, om marknaden fått sköta detta själv utan att
            någon lade sig i. Det är inte säkert att det hade varit så stor
            skillnad på resultatet.
          </note>
          <note>
            Det är ju så här när vi talar om att inte kunna leva på sin lön:
            Det finns låga pensioner. Studiebidragen är inte särskilt höga.
            A-kassan är inte heller jättehög. Det finns en stor grupp människor
            i vårt samhälle som lever på väldigt små marginaler, och de måste
            klara sig. Det är klart att vi kan säga: Varför inte gå upp lite
            mindre i lön men ändå lära sig att komma in i Sverige och lära
            sig jobbet?
          </note>
          <note>
            Det här kommer att vara en jättestor utmaning, och jag kommer
            inte att nöja mig. Jag kommer att fortsätta fråga och debattera
            här i kammaren, för jag tror att vi alla är överens om att om
            vi inte tar krafttag kommer det att gå riktigt illa för Sverige.
            Då får vi en klasskillnad som vi inte vill se.
          </note>
          <note>
            Därmed vill jag tacka för debatten. Jag hoppas att varken arbetsmarknadsministern
            eller jag är nöjda förrän vi har det här fixat.
          </note>
          <note type="speaker">
            Anf. 74 Arbetsmarknadsminister YLVA JOHANSSON (S):
          </note>
          <note>
            Herr talman! Jag kan avsluta med att berätta att regeringen i
            går presenterade insatser som är en pusselbit för dem som står
            mycket långt från arbetsmarknaden, nämligen våra satsningar på
            arbetsintegrerande sociala företag.
          </note>
          <note>
            Regeringen har beslutat om 60 miljoner som Tillväxtverket ska
            använda för att stimulera fler och växande arbetsintegrerande
            sociala företag.
          </note>
          <note>
            Arbetsförmedlingen jobbar med att förändra sina system för att
            bättre kunna använda de tjänster som arbetsintegrerande sociala
            företag kan tillhandahålla.
          </note>
          <note>
            Näringsdepartementet kommer att tillsätta en särskild utredare
            för att se över hur företagsformen kan växa.
          </note>
          <note>
            Dessa exempel är en av de pusselbitar som inte kommer att lösa
            allt men som spelar roll för flera av dem som står mycket långt
            från arbetsmarknaden, där vi vet att arbetsintegrerande sociala
            företag gör viktiga insatser och bör kunna växa.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:400 om rationellt nyttjande
            av Sveriges flygmotorarv
          </note>
          <note type="speaker">
            Anf. 75 Försvarsminister PETER HULTQVIST (S):
          </note>
          <note>
            Herr talman! Allan Widman har frågat mig vilka åtgärder jag är
            beredd att vidta för att säkerställa ett rationellt nyttjande
            av Sveriges flygmotor ­ arv, till exempel genom vidarenyttjande
            och eventuellt även vidareutveck ­ ling av RM12-motorerna.
          </note>
          <note>
            Regeringen har i januari 2013 efter riksdagens godkännande fattat
            beslut om anskaffning av JAS 39E, och Försvarsmakten och Försvarets
            materielverk har lagt de erforderliga beställningarna till industrin.
          </note>
          <note>
            Riksdagens beslut föregicks den 8 november 2012 av en öppen utfrågning
            i riksdagen där olika utvecklingsalternativ belystes. JAS 39E
            baseras på den demonstrator som riksdagen dessförinnan fattat
            beslut om 2007 genom handlingsplanen för JAS 39 Gripen. Utgångspunkterna
            i den operativa kravställningen på JAS 39E har varit att få ökad
            räckvidd och uthållighet och därmed kunna bära mer internt bränsle
            samt fler vapenbalkar och därmed få en högre lastförmåga. Även
            behovet av mer avancerade sensorer fanns med i kravställningen.
            Samtliga dessa faktorer gör att kravet på dragkraft i motorn är
            högre än i JAS 39C/D.
          </note>
          <note>
            RM12 (F404), den motor som nu används i JAS 39C/D, är i grunden
            precis som motorn i JAS 39E (F414) en amerikansk motor med ett
            stort amerikanskt innehåll. En växling mellan de två motoralternativen
            beroende på uppdraget förutsätter dels en vidareutveckling av
            RM12, dels en tillkommande utveckling för monteringen av olika
            motorer i flygplanet samt för alla systemfunktioner, som är beroende
            av motorns speciella egenskaper. Sådan vidareutveckling med uppgraderingar
            av flygplanssystemet riskerar att behöva fördubblas på grund av
            de två motoralternativen. Även logistikförsörjningen för motorerna
            skulle behöva förändras.
          </note>
          <note>
            Jag kan konstatera att nödvändiga beslut avseende JAS 39E är
            fattade sedan drygt tre år, att utvecklingen inom kort är framme
            vid roll-out och att första flygning och serieleverans därefter
            närmar sig fort. Att i detta skede överväga en förändring av en
            så väsentlig komponent i flygplanskonstruktionen som motorn skulle
            allvarligt öka risken i projektet.
          </note>
          <note>
            Valet av F414 för Gripen E är inte en passiv väntan på efterkalkylerna
            utan ett högst medvetet val för att det framtida Gripensystemet
            ska få rätt prestanda och utvecklingspotential. Det är därför
            inte aktuellt att vidta några åtgärder.
          </note>
          <note type="speaker">
            Anf. 76 ALLAN WIDMAN (L):
          </note>
          <note>
            Herr talman! Tack, försvarsministern, för svaret! Det kan tyckas
            vara en lite trivial fråga att interpellera om enskilda motorer
            i svenska stridsflygplan, men det är viktigt att veta att det
            projekt som försvarsministern nämner, JAS 39E, totalt över hela
            sin livscykel omfattar ungefär 100 miljarder kronor. Av detta
            brukar man generellt säga att ca 40 procent är relaterade just
            till motorn. Vad vi talar om här är alltså ett år av Sveriges
            försvarsanslag.
          </note>
          <note>
            Sedan beslutet om anskaffning av de amerikanska motorerna fattades
            och fram till i dag har valutakursen förändra ts kraftigt. Man
            antog då att 1 dollar skulle kosta 6,32 kronor. Nu vet vi alla
            att den kostar en bra bit över 8 kronor. Detta slår hårt mot de
            projektplaner som vi har.
          </note>
          <note>
            Så sent som i dag kom också Försvarsmaktens budgetunderlag, där
            man framhåller riskerna. Man skriver: ”Då den ekonomiska omslutningen
            av stridsflygssystemet är omfattande kan exempelvis valutasvängningar
            medföra stora finansieringsutmaningar.” Man fortsätter: ”Sammantaget
            innebär detta att Försvarsmaktens anslag sedan underlaget i den
            försvarspolitiska inriktningsperioden i december 2014 urholkas
            med minst 9 miljarder i perioden 2016 till 2028. Av denna summa
            återfinns drygt 5 miljarder i perioden 2016–2020”, det vill säga
            den innevarande försvarsbeslutsperioden.
          </note>
          <note>
            Innebörden av detta är alltså att den försvarsuppgörelse som
            ledde fram till försvarsbeslutet i somras nu hotas allvarligt
            av dessa fördyringar, bland annat till följd av valutakursförändringarna.
            Då säger försvarsministern att vi gör ett aktivt val när vi väljer
            den amerikanska motorn F414, och han betonar att detta inte är
            att passivt vänta in en efterkalkyl. Men det blir ju det när försvarsministern
            går tillbaka så långt som tio år i tiden och säger att vi då fastslog
            Handlingsplan JAS Gripen. Sedan har vi haft hearingar och fattat
            beslut i olika omgångar.
          </note>
          <note>
            Anser man att allt detta är ristat i sten gör man just inget
            annat än att sätta sig ned och passivt inväntar efterkalkylen
            och alla de effekter som detta kommer att få för vårt svenska
            försvar.
          </note>
          <note>
            Jag noterar också att försvarsministern är tämligen vag när han
            diskuterar specifikationen för stridsflygplanet. Han talar om
            ökad räckvidd. Han talar om nya sensorer och möjlighet att bära
            större vapenlast. Men det faktum att försvarsministern uttrycker
            sig så vagt i dessa delar indikerar för mig att stridsflygplanet
            ännu inte har någon detaljerad specifikation. Han kommenterar
            heller inte det faktum att det inte finns någon underhållsberedning.
          </note>
          <note>
            Han kommenterar heller inte det faktum att vi i dag faktiskt
            marknadsför detta flygplan i Indien. Peter Hultqvist har själv
            varit i Indien och marknadsfört det. Det säger sig självt att
            när stora länder står på tur för att eventuellt köpa ett flygplan
            måste man hålla specifikationen öppen.
          </note>
          <note>
            Vad jag försöker säga är att projektet inte är låst. Det finns
            möjlighet att påverka det och vara proaktiv, men det kräver aktivitet
            från regeringen.
          </note>
          <note type="speaker">
            Anf. 77 MIKAEL OSCARSSON (KD):
          </note>
          <note>
            Herr talman! JAS 39 Gripen är ett fantastiskt flygplan som har
            utvecklats i Sverige och sålts till olika länder, exempelvis Ungern
            och Tjeckien. Nu har det glädjande nog också blivit en affär där
            den nya E-versionen kommer att säljas till Brasilien.
          </note>
          <note>
            En fråga som jag skulle vilja ställa är om försvarsministern
            kan ge besked om en ny amerikansk motor kommer att underhållas
            i Sverige eller om det kommer att ske i utlandet och om försvarsministern
            ser risker med att underhållet skulle flyttas från Sverige. Kan
            det påverka den svenska förmågan på området?
          </note>
          <note type="speaker">
            Anf. 78 Försvarsminister PETER HULTQVIST (S):
          </note>
          <note>
            Herr talman! Widman och Oscarsson, ser ni inga som helst risker
            med att börja rycka ut vitala komponenter ur projektet? Tror ni
            att det bara är att byta motor, och sedan är problemet löst?
          </note>
          <note>
            Ni har ingen bild av att detta är ett system som är komponerat
            för just ökad räckvidd, ökad uthållighet, att kunna bära mer bränsle,
            fler vapenbalkar, högre lastförmåga och avancerade sensorer. De
            faktorerna gör att kravet på dragkraft i motorn är högre än det
            var för JAS 39C/D.
          </note>
          <note>
            Dessutom var det väl under er regeringstid som besluten togs.
            Det var då man höll utfrågningar och lade fast specifikationerna.
            Hur agerade ni på den tiden? Vad gjorde ni för arbete då för att
            denna situation, som ni inte tycker är tillfredsställande, inte
            skulle uppstå? Vad gör ni för själv ­ rannsakan i det sammanhanget?
          </note>
          <note>
            Nu kräver ni ett agerande med omedelbar verkan som kan riskera
            att vi får problem. Vi har ett utvecklingsarbete som har pågått
            under längre tid , och vi har roll-out inom kort. Första flygning
            och serieleverans närmar sig.
          </note>
          <note>
            Visst är detta ett stort projekt. Så är det. Det sträcker sig
            många år. Det var vi alla medvetna om när besluten togs.
          </note>
          <note>
            Som utskottsordförande hade jag möjlighet att föra diskussioner
            med den dåvarande regeringen och den dåvarande försvarsministern,
            där vi för ­ sökte få till stånd en bred överenskommelse i Sveriges
            riksdag om detta. Jag förutsatte att det var relativt lugnt inom
            borgerligheten på den här punkten och att man internt hade rett
            ut alla frågetecken. Vad förde ni för diskussioner på den tiden
            egentligen? Det skulle vara intressant att få reda på det. Vad
            är Widmans och Oscarssons minne av den typen av diskus ­ sioner,
            och vad gjorde ni personligen för insatser i det sammanhanget?
            Det skulle vara intressant att få reda på detta, i jämförelse
            med den typ av de ­ batt som förs nu.
          </note>
          <note>
            Det är också ett faktum att det pågår en diskussion mellan Saab
            och GKN, tidigare Volvo Flygmotor, om hur den nationella resursen
            för ex ­ empelvis produktionsstöd och bakre underhåll ska se ut.
            Staten har genom FMV lagt beställning på utveckling och anskaffning
            av JAS 39E till Saab. Anskaffning och vidmakthållande av motorn
            är en väsentlig del av denna beställning. Vi får väl se vad Saab
            och GKN kommer fram till i diskus ­ sionerna om just det bakre
            underhållet. Det finns möjligen öppningar här.
          </note>
          <note>
            Det är Saab som är huvudintressent i projektet. Saab har som
            företag huvudansvaret. Där har Saab också huvudansvar för ett
            av våra säkerhetsintressen i Sverige, som riksdagen också har
            fastställt.
          </note>
          <note>
            Det är ingen hemlighet att Gripensystemet, precis som en hel
            del andra system, innehåller komponenter som är amerikanska och
            att vi är djupt beroende av amerikansk teknologi i sammanhanget.
            Det är inte direkt någon nyhet, utan det är ett faktum som de
            flesta som har intresserat sig för den här frågan väl känner till.
          </note>
          <note>
            Jag skulle gärna vilja höra vad ni personligen har gjort i den
            här frågan tidigare och hur ni resonerade i den tidigare regeringskoalitionen
            innan vi går vidare i den här diskussionen.
          </note>
          <note type="speaker">
            Anf. 79 ALLAN WIDMAN (L):
          </note>
          <note>
            Herr talman! Peter Hultqvist efterlyser vad jag och Mikael Oscarsson
            har gjort under vår tid som riksdagsledamöter 2010 och 2014. Eftersom
            det var just Peter Hultqvist som ledde den hearing som föregick
            beslutet om anskaffning av JAS 39E vet han att jag bland annat
            ställde frågor om den nuvarande flygmotorn, som vi med nuvarande
            flygtidsuttag kan fortsätta att flyga i ytterligare fyra decennier
            utan att motorerna tar slut. Jag fick då svar från Försvarsmakten:
            Sverige kommer inte att flyga med de motorerna när vi har skaffat
            det nya E-flygplanet.
          </note>
          <note>
            Men som Mikael Oscarsson framhöll har Sverige sålt, i government-to-government-affärer,
            det här flygplanet inte bara till Ungern och Tjecki ­ en utan
            också till Thailand och Sydafrika. Vi har därmed naturligtvis
            ga ­ ranterat att de gamla motorerna ska underhållas och vidmakthållas
            hos de utländska köparna.
          </note>
          <note>
            Jag har alltså på olika sätt försökt medverka till att minska
            riskerna i det här projektet. Men nu måste Peter Hultqvist förstå
            att dollarkursen är förändrad, och det här projektet riskerar
            att fördyras med ett stort antal miljarder kronor. Varken jag
            eller Mikael Oscarsson, herr talman, har några som helst möjligheter
            att gå in och styra över de inblandade myndigheterna eller förhandla
            med industrin. Det är bara Peter Hultqvist som kan göra detta
            i egenskap av försvarsminister.
          </note>
          <note>
            Jag vill gärna understryka att det inte enkom handlar om 39 Gripen
            E som projekt. Det här är någonting som har potential att kullvälta
            hela det av riksdagen fattade försvarsbeslutet. Därför måste jag
            be försvarsminis ­ tern att inta en mer konstruktiv hållning än
            den som hans svar ger vid handen.
          </note>
          <note>
            Viggen, ett utomordentligt stridsflygplan som Sverige för inte
            så länge sedan faktiskt hade i sin på den tiden icke ensade flotta,
            hade olika framdrivningsalternativ. Det är inte bara så att de
            två motorer som vi nu diskuterar, RM12 och F414, är amerikanska
            i största allmänhet. De tillhör precis samma familj, olika generationer.
            Och de har samma diameter. Att byta motorer beroende på vilka
            uppdrag man har är inte så komplext som försvarsministern beskriver.
            Men det har då potential att spara mycket pengar i en mycket svår
            situation.
          </note>
          <note>
            Sedan ägnar sig försvarsministern åt just frågan om underhåll
            av de nya flygmotorerna. Jag noterar att han säger att industrin
            får diskutera det här. GKN, gamla Volvo Aero, får prata med Saab
            Defence, och så får man komma fram till en lösning. Men ytterst,
            herr talman, handlar detta om: Var någonstans ska underhållet
            ske? Ska det ske i Trollhättan i Västergötland? Eller ska det
            ske i Connecticut i USA? Det är det som det handlar om. Då handlar
            det inte bara om svenska arbetstillfällen. Det handlar om svensk
            kompetens på det här området. Och, herr talman, det handlar om
            hur effektivt underhållet av de här stridsflygplanen ska bli i
            framtiden. Ska de flyga över Atlanten för att få sitt underhåll
            kommer tyvärr tillgängligheten och förmågan i de svenska flygstridskrafterna
            att gå ned radikalt.
          </note>
          <note>
            Jag ställer nu en väldigt rak fråga till Peter Hultqvist: Är
            Peter Hultqvist, om industrierna inte kommer överens, beredd att
            verka för att underhållet av flygmotorerna kvarblir i Sverige
            och under svensk kontroll och därmed att vi också vidmakthåller
            en kompetens på flygmotorområdet?
          </note>
          <note type="speaker">
            Anf. 80 MIKAEL OSCARSSON (KD):
          </note>
          <note>
            Herr talman! JAS 39 Gripen har varit en viktig sak för Sverige.
            Det har utvecklats i Sverige. Underhållet av motorn har skett
            i Trollhättan. Det har varit ett framgångsrikt samarbete, och
            för GKN:s del sköter man också underhållet för Ungern och Tjeckien.
          </note>
          <note>
            Det var just det som jag tog upp i min fråga. Kan försvarsministern
            ge besked om huruvida en ny amerikansk motor kommer att underhå
            llas i Sverige eller i utlandet? Detta är någonting som jag har
            engagerat mig i under en lång tid. Det handlar om behovet av att
            detta är i Sverige. Det är en nationell förmåga som vi har, men
            50 procent av driftskostnaden gäller ju motorn. Det är en så viktig
            del. Därför tycker jag att det är värdefullt att ha en diskussion.
          </note>
          <note>
            Från mitt håll vill jag trycka på att det som görs av GKN i Trollhättan
            är värdefullt. I en säkerhetspolitisk miljö som blir allt tuffare
            är det en värdefull aspekt att det sker i Sverige och inte, som
            föregående talare sa, i Connecticut. Även om Connecticut är trevligt
            är det bättre att ha det i Sverige. Det är någonting som fungerar.
          </note>
          <note>
            Det är i det ljuset som försvarsministern ska se min fråga. Kan
            försvarsministern ge besked om huruvida en ny amerikansk motor
            kommer att underhållas i Sverige eller i utlandet? Ser försvarsministern
            risker med att underhållet flyttas? Det var mina frågor. Jag hoppas
            att jag kan få svar på dem.
          </note>
          <note type="speaker">
            Anf. 81 Försvarsminister PETER HULTQVIST (S):
          </note>
          <note>
            Herr talman! Det Widman redogör för är ett agerande från hans
            sida. Jag vet inte huruvida Oscarsson agerade över huvud taget
            i fråga om detta under den tid ni satt i regeringsmakten. Men
            det Widman beskriver är någon sorts agerande utifrån principen:
            vilja väl men inte kunna i praktiken.
          </note>
          <note>
            Ni klarade alltså inte av att rigga det här på er tid på ett
            sådant sätt som ni nu står och talar om och har kravbilder om.
            Ni verkar inte heller ha någon särskild förståelse för att det
            har gått ett antal år och att de här produkterna nu har utvecklats
            rätt rejält och att det är på gång en första flygning, serieleveranser
            och roll-out i sammanhanget.
          </note>
          <note>
            Sedan vet jag inte. Jag tänker inte göra mig själv till någon
            teknisk expert på vare sig det ena eller det andra. Men det är
            väl ändå så att det när det gäller hearingen i riksdagen och det
            som har styrt det här projektet har handlat om att åstadkomma
            prestanda på JAS Gripen E, så att vi skulle kunna mäta oss med
            det som sker i vårt närområde och i vår omvärld. Dessutom krävdes
            det en starkare motor för att kunna klara det här. F414 ger ungefär
            20 procent mer dragkraft än RM12. Man menar då att Gripen E får
            så kallad supercruiseförmåga. Valet har gjorts utifrån en operativ
            kravbild i sammanhanget.
          </note>
          <note>
            När det gäller dollarkursförändringarna är det väl så att man
            måste diskutera valutaförsäkringssystem i samband med detta. Det
            är väl den vägen man får gå när man ska titta på de bitarna.
          </note>
          <note>
            Sedan gäller det underhållsfrågorna. Det är klart att det skulle
            vara lockande för mig att nu att ge mig in i en exakt diskussion
            om var den ena och den andra tillverkningen ska ligga. Jag får
            ändå säga att det är FMV som hanterar den här typen av frågor
            för vår del. Sedan noterar jag att det pågår en diskussion mellan
            Saab och GKN i de här sammanhangen. Vi får följa den utvecklingen
            och se vart den tar vägen. Men jag är alltid intresserad av att
            så mycket som möjligt av produktionen sker i Sverige. Så är det.
            Men vi har också ett myndighetsansvar. Och vi har en förhandlingsprocess.
            Vi får se hur den utvecklas och hur den slutar.
          </note>
          <note>
            Men jag tycker inte att det här blir en riktigt rättvisande debatt,
            för väldigt mycket av det som ni drar upp är sådant som egentligen
            faller på ert eget ansvar. Ni skulle ha rett ut det i ett tidigare
            skede. Det här skulle ha gjorts upp inom ramen för den förra regeringen,
            som var den som ytterst ansvarade för den processen då. Även om
            Widman ställde någon fråga uppfattade jag inte att det gav någon
            djupare genklang i dåvarande ministerns öron. Det är ju det vi
            utgår från nu. Så ser väl läget ut.
          </note>
          <note>
            Sedan gäller det försvarsöverenskommelsen. Att det finns kostnader
            som har ökat i sammanhanget är väl inte någonting som är en överraskning
            för mig. Det varnade jag för redan på Sälenkonferensen. Nu gäller
            det att man försöker bearbeta den situationen och att man ser
            hur man hanterar den. Det handlar om att göra det på ett så konstruktivt
            sätt som möjligt. Då är kanske inte de stora orden det viktigaste,
            utan det viktigaste är: Hur bearbetar vi varje projekt för att
            få ned kostnaden och för att få det här så långt som möjligt inom
            de ramar som gäller?
          </note>
          <note type="speaker">
            Anf. 82 ALLAN WIDMAN (L):
          </note>
          <note>
            Herr talman! Svenska Dagbladet har i dag trott sig kunna redovisa
            ett antal andra materielprojekt som enligt tidningens uppgifter
            riskerar att fördyras.
          </note>
          <note>
            Det lite sorgliga i sammanhanget är ju att när Försvarets materielverk
            ingår avtal med tredje man, i det här fallet olika försvarsindustrier,
            så är den svenska staten bunden till dessa avtal. När det sker
            fördyringar på försvarsområdet av det slag som nu kan komma att
            ske är alltså Försvarsmakten hänvisad till att spara på de kostnader
            som myndigheten själv kan påverka. Det är sådana kostnader som
            utbildning av soldater, förbandsverksamhet, övningar av krigsförband
            och liknande, och givet det omvärldsläge som nu är är det inte
            några alternativ.
          </note>
          <note>
            Nu talar försvarsministern om valutasäkring. Det är så dags att
            tänka på det nu. Det spelar väl ingen roll om det var en alliansregering
            eller om det var en dåvarande ordförande i försvarsutskottet som
            var med och pillade i de här besluten. Nu har vi den situation
            vi har, och antingen kan regeringen sitta passiv och invänta efterkalkylen
            och konstatera att de projekt som man planerade för, det försvarsbeslut
            som man föreslog i riksdagen, inte kommer att kunna finansieras,
            eller så agerar man här och nu.
          </note>
          <note>
            Jag vill till sist säga, herr talman, att Peter Hultqvist har
            varit en försvarspolitiker som ofta hänvisat till ”väsentliga
            nationella säkerhetsintressen”. Han nämnde även här i debatten
            i dag att Gripenflygplanen är ett sådant, och ubåtarna är ett
            annat. Då är min avslutande fråga till försvarsministern: Hur
            är det med det svenska underhållet av flygmotorer? Är det ett
            väsentligt nationellt säkerhetsintresse?
          </note>
          <note type="speaker">
            Anf. 83 Försvarsminister PETER HULTQVIST (S):
          </note>
          <note>
            Herr talman! När det gäller alla de här bitarna om materielprojekts
            fördyring vill jag bara konstatera att de prognoser och föranstaltningar
            som vi nu har fått anser jag inte är något avslutat kapitel över
            huvud taget, utan här måste det föras diskussioner om vad man
            kan göra åt respektive projekt. Det är heller ingenting som är
            avslutat och låst från myndighetssidan. Här finns alltså arbete
            att göra, och då sitter vi inte bara och inväntar några efterkalkyler
            och accepterar dessa siffror, utan vi ska försöka göra vad vi
            kan.
          </note>
          <note>
            Jag hoppas också att jag kan lita på att oppositionen är intresserad
            av att ett sådant arbete drivs och att vi försöker bearbeta den
            här kostnadsbilden. Man kan inte bara sätta sig ned och passivt
            acceptera det som nu har presenterats.
          </note>
          <note>
            När det gäller efterkalkylerna anser jag att ni har ett ansvar
            från er regeringstid. Jag tycker därför att man kanske kan tona
            ned volymen i angreppen lite grann, inse sin egen roll i sammanhanget
            och därmed nyansera diskussionen något och på det viset komma
            lite närmare verkligheten, the realities, i det här.
          </note>
          <note>
            Vi är nog alla intresserade av att lösa upp allt sådant här,
            men sedan är frågan hur mycket vi ska anklaga varandra. Driver
            man upp nivån tillräckligt högt i detta så att det nästan blir
            en rättegång av det hela, då vill jag nog svara upp lite grann
            mot det och tala om att det finns något som heter historia i det
            här också, och det kanske är bra att komma ihåg det.
          </note>
          <note>
            Jag har gett min bild när det gäller underhåll av flygmotorer.
            I grunden är det dock så att jag är intresserad av att så mycket
            som möjligt av både tillverkning, underhåll och annat sker i Sverige.
            Sedan ska jag inte gå in och ge löften om exakt hur det ska gå
            till i dessa ärenden.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:402 om möjligheten för Försvarsmakten
            att rekrytera personal från hela landet
          </note>
          <note type="speaker">
            Anf. 84 Försvarsminister PETER HULTQVIST (S):
          </note>
          <note>
            Herr talman! Lena Asplund har frågat mig vilka åtgärder jag avser
            att vidta för att öka Försvarsmaktens möjligheter att rekrytera
            personal från hela landet liksom om jag anser att Försvarsmaktens
            rekryteringsmyndighet behöver tydligare direktiv för att öka utnyttjandet
            av myndighetens mobila rekryteringskontor i Luleå.
          </note>
          <note>
            Totalförsvarets rekryteringsmyndighet är en myndighet vilken
            bland annat bedriver uppdragsverksamhet på uppdrag av andra myndigheter
            i dessas arbete med rekrytering av personal. Det krävs, precis
            som Asplund påpekar, en bred rekryteringsbas för att kunna tillgodose
            till exempel myndigheten Försvarsmaktens behov av personal.
          </note>
          <note>
            Som försvarsminister utgår jag från att myndigheterna utnyttjar
            de infrastrukturella förutsättningar som står till buds för rekryteringsverksamheten
            och därigenom uppnår såväl ekonomisk effektivitet som geografisk
            närhet till tänkta målgrupper samtidigt som man på ett ansvarsfullt
            sätt väger in den negativa miljöpåverkan som följer av omfattande
            reseverksamhet.
          </note>
          <note>
            I den personalförsörjningsutredning som Annika Nordgren Christensen
            leder ska utredaren redovisa en helhetsbild för de åtgärder som
            krävs för att finna en långsiktigt hållbar personalförsörjning
            av det militära försvaret. Utredningen ska redovisas senast den
            30 september 2016. Jag vill därmed inte föregå utredarens resultat.
          </note>
          <note type="speaker">
            Anf. 85 LENA ASPLUND (M):
          </note>
          <note>
            Herr talman! Tack för svaret, försvarsminister Hultqvist! Jag
            har tidigare ställt en skriftlig fråga när det gäller det här
            och tyckte inte att svaret var till fyllest. Därför står vi här
            i dag.
          </note>
          <note>
            Upprinnelsen till det hela är att jag var i Boden och Luleå i
            december, på I 19, A 9 och F 21, och då tog man upp frågan om
            rekryteringsproblem med mig. Det stora problemet var att kunna
            behålla de soldater som inte kom från närområdet.
          </note>
          <note>
            Undanställt i någon skrubb på F 21 finns det utrustning så att
            man kan göra alla fysiska tester och vad som behövs för uttagning
            till GMU. I Sälen träffade jag även hemvärnets chef Roland Ekenberg,
            och hemvärnet är också av åsikten att det vore väldigt bra om
            testerna kunde göras lite närmare så att man inte behöver åka
            iväg. Man tror nämligen att man då skulle kunna få lite mer lokalt
            förankrad personal som blir kvar.
          </note>
          <note>
            Jag tycker att det här är en viktig fråga. Ni diskuterade flygplansmotorer
            förut, men utan personal har vi inget försvar. Man kan ha hur
            många bra flygplan och flygplansmotorer som helst, men man behöver
            personalen och rekryteringen är viktig.
          </note>
          <note>
            Försvarsministern säger i sitt svar att det pågår en utredning.
            Så är det mycket riktigt, men det finns även en utredning som
            är gjord 2014, Försvarsmakten i samhället – en långsiktigt hållbar
            militär personalförsörjning och en modern folkförankring av försvaret
            , av Stefan Ryding-Berg. Han tar inte upp dessa frågor, men det
            finns andra intressanta saker där, till exempel hur man kan bjuda
            in 18-åringarna till en dag i försvaret så att de får se vad försvaret
            håller på med, och därefter kanske intresserade kan söka. Om jag
            har förstått det rätt är det någonting liknande som man gör i
            Danmark, där alla 18-åringar måste komma in och vara med två dagar.
            Man tittar på totalförsvaret också. Efter detta är det tydligen
            90 procent som söker sig frivilligt. Det gäller alltså att hitta
            andra vägar.
          </note>
          <note>
            Men nu handlar det här om närheten. Jag tror att närheten är
            viktig, speciellt när det gäller de här orterna. Man får säga
            vad man vill, men för dem som är uppvuxna runt omkring i Norrbotten
            och har en flickvän eller fru och familj är det lättare att vara
            kvar än för den som kommer från Gnesta, Söderköping eller något
            sådant och blir placerad på A 9 eller I 19. Det är i och för sig
            väldigt fina och otroligt bra regementen, men jag tror att det
            blir svårare att stanna kvar, och därför är det viktigt att man
            kan ha den här rekryteringen lokalt.
          </note>
          <note>
            Jag kommer att återkomma till dessa frågor i nästa omgång.
          </note>
          <note type="speaker">
            Anf. 86 Försvarsminister PETER HULTQVIST (S):
          </note>
          <note>
            Herr talman! I dag gör man de här urvalstesterna i Kristianstad,
            Göteborg och Stockholm. I Luleå finns det, precis som Lena Asplund
            säger, utrustning och även lokaler på Norrbottens flygflottilj
            för att genomföra detta.
          </note>
          <note>
            Denna utrustning är nu förrådsställd, och anläggningen i Luleå
            nyttja ­ des senast 2013. Den bemannas av personal från verksamheterna
            i Kri ­ stianstad och Göteborg när man genomför sådan här verksamhet.
            Det kos ­ tar ca 200 000 kronor att genomföra det här per tvåveckorsperiod.
            Det är kostnader som baseras på resor, traktamenten och logi.
          </note>
          <note>
            Det är alltså helt rätt att den här utrustningen finns i Norrbotten.
            Jag har egentligen ingenting emot det principiella resonemanget
            i det här. Jag tror att decentralisering och närhet till verksamheter
            kan ha positiva effekter, så det är egentligen inte det som det
            handlar om. Däremot anser jag att det här i första hand är ett
            myndighetsansvar att klara ut. Det är den ordningen vi normalt
            sett har.
          </note>
          <note>
            Den här utredningen är viktig i sammanhanget också när vi ska
            bedöma framtiden. Jag vill inte i dagsläget lova vare sig det
            ena eller det andra, därför att den här utredningen handlar om
            den grundläggande personalförsörjningen. Den handlar alltså om
            att se om vi ska ha ett system där man kan kombinera en yrkesprofessionell
            organisation med en värnpliktsbaserad verksamhet. Om vi kommer
            in i ett system där vi även aktiverar värnplikt för en del av
            Försvarsmakten blir det en fråga om numerärer, och då kommer naturligtvis
            också frågan om närhet till mönstringsstället upp direkt.
          </note>
          <note>
            För min del vill jag avvakta utredningens resultat. Den har en
            helt annan dimension och tyngd på just den här punkten än vad
            Ryding-Bergs utredning har, som Lena Asplund mycket riktigt säger
            inte hanterar just den här frågan.
          </note>
          <note>
            Jag menar att läget när Annika Nordgren Ch r istensen har presenterat
            si tt den 30 september 2016 blir annorlunda för den framtida debatten
            och de framtida bedömningarna , där även det här måste vara en
            parameter som tas med.
          </note>
          <note>
            Vi har sett att det nuvarande personalförsörjningssystemet har
            problem med att behålla de kontinuerligt heltidsanställda soldaterna
            i den omfattning som var planerat. Det är mycket avhopp efter
            fyra fem år. Sedan har vi inte när det gäller de deltidsanställda
            lyckats komma upp i de numerärer som det var tänkt heller. Just
            den verklighetsbakgrunden har lett till att den här utredningen
            ändå tillsattes så fort vi hann efter regeringsskiftet, och vi
            vill prova en analys av de norska och danska systemen där man
            har den här kombinationen.
          </note>
          <note>
            Det är något av bakgrunden till varför den här delen betonas
            i svaret.
          </note>
          <note type="speaker">
            Anf. 87 LENA ASPLUND (M):
          </note>
          <note>
            Herr talman! Utskottet hade Rekryteringsmyndigheten på besök
            någon gång i höstas. När exakt vet jag inte. Den här frågan togs
            upp, och vi diskuterade lite fram och tillbaka. Det framkom då
            att de som skulle mönstra – vi kan kalla det för det nu så att
            alla förstår vad vi menar – fick åka tåg ned till Stockholm. De
            fick inte flyga. Det är lite märkligt, för i dag är det faktiskt
            många gånger billiga re att flyga än att åka tåg. De fick sätta
            sig på tåget ned. Sedan fick de – det här är vad har sagt s till
            mig uppe i Boden och Luleå, och jag tror det, för det står också
            på R ekryteringsmyndighetens hemsida – instruktioner om hur man
            ska ta sig från T-Centralen till Rekryteringsmyndigheten.
          </note>
          <note>
            Nu pratar vi om 18-åriga tjejer och killar, och en del av dem
            kanske inte har varit utanför Gällivare, Luleå eller var de kommer
            från. De här instruktionerna får de: ”Ta tunnelbanans röda linje
            13 från T-Centralen till Ropsten. Gå av vid Gärdet och välj uppgång
            Värtahamnen/Frihamnen. Gå ut på Värtavägen och sväng vänster mot
            Värtahamnen. Därefter tar du höger in på Tegeluddsvägen, går över
            gatan, följer gångvägen genom Finlandsparken och viadukten över
            järnvägsspåret. Följ sedan glasgången som tar av till höger. När
            du kommer in i byggnaden är det ungefär 100 meter till Rekryteringsmyndighetens
            entré i hus 4.”
          </note>
          <note>
            Men hallå, alla är inte orienterare som kommer ned hit! Jag skulle
            tro att en del blir rätt förvirrade. Man får en tågbiljett och
            den här vägbeskrivningen i handen. En del har aldrig åkt tunnelbana
            i hela sitt liv. Många har säkert gjort det, och andra kommer
            säkert att bli jätteduktiga på det sedan. Men det här är unga
            människor. Jag tror att min 18-åriga son skulle ha vägrat. Han
            tyckte att det var jättejobbigt i början när han kom ned till
            Stockholm.
          </note>
          <note>
            Det här är alltså också ett problem. Det känns fyrkantigt. Först
            ska man åka tåg från Kiruna eller var man kommer från, och sedan
            står man där och ska ta tunnelbanans röda linje. Men hallå, säger
            allihop, vad är tunnelbanans röda linje och hur gör jag det här?
            Det finns alltså en del att önska här. Beskrivningen av hur man
            ska ta sig ut till Göteborgs garnison med spårvagn är också lite
            knölig.
          </note>
          <note>
            Just det här känns som sådana saker som man kanske bör titta
            på. Det kanske Rekryteringsmyndigheten skulle kunna titta på innan
            Annika Nordgren Christensen kommer med sin utredning den 30 september.
            Bara för att utredningen presenteras kommer ju inte allt att vara
            klappat och klart. Vi är överens om att det är viktigt att rekrytera
            och att även kunna rekrytera personal som är nära, och det gäller
            speciellt hemvärnet. För dem är det ju närheten som gäller. Jag
            vet att det finns vissa problem i norr för hemvärnet. Det här
            måste man alltså titta på.
          </note>
          <note>
            En annan sak som jag också fick berättat för mig där uppe var
            att en tjej eller kille som var här nere och mönstrade hörde lite
            dåligt och fick åka hem igen och gå till läkaren hemma. Det visade
            sig att det var en vax ­ propp. Man sköljde rent, och den här
            personen var sedan tvungen att göra samma resa med tåg och ta
            sig ut till Värtahamnen igen för att kolla hörseln en gång till.
            Det kunde man inte göra där uppe på försvarets företagshälso ­
            vård eller någonting liknande.
          </note>
          <note>
            Det är alltså stelbent. Sedan kan det vara någon av myndigheterna,
            Rekryteringsmyndigheten eller Försvarsmakten, som är stelbent.
            Det är lite sådant som man kanske kan styra upp i regleringsbrev.
          </note>
          <note type="speaker">
            Anf. 88 Försvarsminister PETER HULTQVIST (S):
          </note>
          <note>
            Herr talman! Jag vet inte om vi i regleringsbrevet ska ta upp
            sådant som hörsel prov, tunnelbaneåkning och så vidare . Vi måste
            nog lägga de frågorna på en lite annan nivå. Jag tror att det
            här är sådant som man kan framföra direkt till myndigheten, och
            jag tror att Lena Asplund skulle kunna göra en insats genom att
            föra ett samtal med myndighetsledningen. Jag har ju själv varit
            riksdagsledamot och vet att det går att påverka en hel del genom
            direktkontakter i vissa sammanhang.
          </note>
          <note>
            Jag kan mycket väl stämma in i beskrivningar av att det kan vara
            krångligt här i världen och att det kan finnas broschyrer och
            instruktioner som inte är lätta att begripa. Men frågan är vad
            som är en förvaltningsfråga, vad som är en myndighetsfråga och
            vad som är en politisk fråga. Jag vill över huvud taget inte vara
            i närheten av att belasta mina företrädare Karin Enström och Sten
            Tolgfors för de här sakerna, utan det här är en myndighetsfråga.
            Det är samma sak med organiseringen av transporter och annat.
          </note>
          <note>
            Det som debatten handlar om i kärnan är decentraliseringen av
            mönst r ingsförfarandet och att man ska ha närhet till det här.
            I det läge vi befinner oss i tror jag att det bästa sättet att
            komma framåt i den här frågan är att göra en bedömning när vi
            har fått utredningen från Annika Nordgren Christensen. Då har
            vi kanske också bestämt en inriktning för den framtida personalförsörjningen,
            och då bör vi dra en slutsats av vad den blir också i förhållande
            till närheten till mönstringsställena.
          </note>
          <note>
            För min del vill jag nog vänta några månader innan jag är beredd
            att ge mig in i den debatten på ett mer detaljerat sätt.
          </note>
          <note>
            Sedan är det också viktigt att upprätthålla vad som är myndighetsansvaret
            och vad som är det politiska ansvaret. Det kan vara så att man
            ska försöka lösa saker och ting inom ramen för myndigheten. Om
            man märker att det blir skevt av olika orsaker får man väl överväga
            om man politiskt sett ska ge sig in i det.
          </note>
          <note>
            Nu tycker jag att det finns goda skäl att vänta med ett politiskt
            agerande just med hänvisning till den här utredningen.
          </note>
          <note type="speaker">
            Anf. 89 LENA ASPLUND (M):
          </note>
          <note>
            Herr talman! När det gäller att framföra saker till myndigheten
            gjorde vi nog det ganska starkt i utskottet. Åtminstone vi som
            kommer från de norra förorterna till Stockholm och 100 mil uppåt,
            om vi säger så, framförde vad vi tycker framför allt om att man
            ska tvingas åka tåg och sådant.
          </note>
          <note>
            Jag håller med om att det är en myndighetsfråga. Men jag tycker
            ändå att man kan väcka frågan. Det är bra om man väcker en debatt
            här, även när det gäller en myndighetsfråga. Jag är övertygad
            om att både Försvarsmakten och Rekryteringsmyndigheten är medvetna
            om att vi har den här debatten.
          </note>
          <note>
            På Rekryteringsmyndighetens hemsida kan man läsa om var de medicinska
            undersökningarna och psykologiska bedömningarna görs – det som
            vi kallar mönstring. Det står: ” På uppdrag av Försvarsmakten
            genomför vi också prövningar i Luleå ”. Då undrar jag om det är
            Rekryteringsmyndigheten som inte åker dit eller om det är Försvarsmakten
            som inte beordrar dem. Vad är hönan och vad är ägget i det här?
            Det handlar om helheten .
          </note>
          <note>
            Det känns som att försvarsministern och jag är överens om att
            det är viktigt att vi rekryterar och att det är viktigt att också
            kunna rekrytera lokalt, för att behålla personalen. Det gäller
            såväl K-soldater och T-soldater som hemvärnsmän och kvinnor.
          </note>
          <note>
            Det här är en utmaning som vi kommer att ha framöver, om det
            nu ska bygga på frivillighet i största mån. I kommittédirektivet
            sägs det att det i största mån ska bygga på frivillighet. Och
            om man bygger det på frivillighet på rätt sätt kanske man kan
            behöva mindre plikt. Som jag berättade tidigare har Danmark klarat
            sig ganska bra genom att ha bra framförhållning för frivilligheten.
            Då behöver man kanske inte plikta så mycket, om det nu skulle
            bli på det sättet.
          </note>
          <note type="speaker">
            Anf. 90 Försvarsminister PETER HULTQVIST (S):
          </note>
          <note>
            Herr talman! Jag har redovisat de sakargument som finns i den
            här diskussionen och de synsätt som regeringen har.
          </note>
          <note>
            Jag tror att jag och Lena Asplund är relativt överens i grunden
            o m att många åtgärder måste vidtas för att personalförsörjningssystemet
            ska börja fungera bättre. Av just den orsaken har vi tillsatt
            den här utredningen.
          </note>
          <note>
            Vi får återkomma i ett senare skede när vi har sett hur den inriktningen
            kommer att bli.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2015/16:350 om Kvarkens färjetrafik
          </note>
          <note type="speaker">
            Anf. 91 Statsrådet ANNA JOHANSSON (S):
          </note>
          <note>
            Herr talman! Edward Riedl har frågat mig vilka åtgärder jag och
            regeringen ämnar vidta för att stötta byggandet av en ny färja
            som ska trafikera sträckan mellan Umeå och Vasa.
          </note>
          <note>
            Först vill jag bara konstatera att en utgångspunkt för den svenska
            transportpolitiken sedan lång tid tillbaka har varit att interregionala
            och internationella transporter i första hand ska bedrivas utan
            statliga subventioner.
          </note>
          <note>
            TEN-T är EU:s utpekade nätverk för transporter, och CEF är EU:s
            tillhörande finansieringsprogram. Sjömotorvägsprojekt är den maritima
            delen av TEN-T och måste involvera minst två EU-länder. Sverige
            har varit drivande i utvecklandet av sjömotorvägskonceptet eftersom
            TEN-T och CEF utgör viktiga komponenter för att utveckla och förbättra
            olika transportvägar inom unionen.
          </note>
          <note>
            I början av februari kunde regeringen ställa sig bakom sjömotorvägsansökan
            inom CEF-programmet med namnet Midway Alignment of the Bothnian
            Corridor, phase 2. Det planerade projektet inkluderar bland annat
            utveckling av en ny, innovativ färja mellan Umeå och Vasa.
          </note>
          <note>
            Sista ansökningsdag till Europeiska kommissionen var den 16 februari.
            Nu är det upp till kommissionen att utvärdera ansökningarna. Tidigast
            i sommar väntas slutgiltigt beslut om vilka transport- och infrastrukturprojekt
            som erhåller medfinansiering från fonden.
          </note>
          <note type="speaker">
            Anf. 92 EDWARD RIEDL (M):
          </note>
          <note>
            Herr talman! Jag vill tacka ministern för svaret.
          </note>
          <note>
            Det svenska EU-inträdet har inneburit mycket positivt för ett
            handelsberoende land som Sverige. Fördelarna det innebär för svenska
            företag och svenska löntagare pratar vi alldeles för lite om i
            vårt land. Men för färjetrafiken mellan Umeå och Vasa blev det
            väldigt negativt då möjligheten till taxfreeförsäljning försvann,
            vilket omöjliggjorde en fortsatt trafik på marknadsmässiga grunder.
          </note>
          <note>
            Historiskt sett har det funnits relationer mellan Sverige och
            Finland över Kvarken. Det är den smalaste passagen i Östersjön,
            och mellan våra yttersta öar är det bara drygt ett par landmil.
          </note>
          <note>
            Både den svenska och den finska sidan har hög befolkningstäthet
            vid kusten i det här området. Det bor strax under 1 miljon människor
            inom lämpligt avstånd från både Umeå och Vasa. Som mest färdades
            en bra bit över 1 miljon människor årligen mellan Umeå och Vasa.
            Det var studenter, arbetspendlare och nöjesresenärer, förutom
            den godstrafik som skedde i stora mängder.
          </note>
          <note>
            När taxfreeförsäljningen försvann utraderades i praktiken trafiken
            mellan våra två länder.
          </note>
          <note>
            En väl fungerande färjetrafik mellan Umeå i Sverige och Vasa
            i Finland är viktig för fortsatt utveckling av Västerbotten och
            Österbotten som arbetsmarknadsregion, för både stora och medelstora
            företag i regionerna och inte minst för turismen.
          </note>
          <note>
            Under den förra mandatperioden gav såväl alliansregeringen som
            den finska regeringen sina godkännanden till EU-ansökan för att
            bygga en ny färja. Nu är den första fasen avslutad, och fas två
            handlar om att bygga själva färjan. Den tidigare infrastrukturministern
            i alliansregeringen var tydlig med att staten genom att stödja
            ansökan också hade förbundit sig moraliskt att vara delaktig i
            den framtida finansieringen i fas två, när själva färjan ska byggas.
          </note>
          <note>
            Sverige och Finland ska stå för ungefär 350 miljoner kronor vardera
            för att det här ska gå i lås. I Finland har r egeringen lovat
            att stå för 250 miljoner kronor, och den regionala nivån har lovat
            att stå för 100 miljoner kronor. Det kan jag tycka är en rimlig
            fördelning mellan den statliga och regionala nivån.
          </note>
          <note>
            Herr talman! Så här långt har inte regeringen i Sverige sagt
            sig vara beredd att bidra med en enda krona. Min fråga till infrastrukturminister
            Anna Johansson är väldigt enkel. Hur mycket är den här regeringen
            beredd att satsa på att bygga en ny färja för att säkra trafiken
            över Kvarken?
          </note>
          <note type="speaker">
            Anf. 93 Statsrådet ANNA JOHANSSON (S):
          </note>
          <note>
            Herr talman! Det finns stora behov i infrastrukturen runt om
            i vårt land, inte minst den gränsöverskridande infrastrukturen.
            Jag har tagit initiativ till ett gemensamt möte med de nordiska
            infrastrukturministrarna, eller transportministrarna – det är
            lite olika titlar – för att se vilka gemensamma behov vi har och
            vad vi eventuellt behöver göra gemensamt för att förstärka sambanden
            mellan våra nordiska länder ytterligare. Jag tror att det verkligen
            är ett eftersatt område. Ibland är det svårt att se den gränsöverskridande
            trafikens betydelse.
          </note>
          <note>
            Det här är dock lite av en annan fråga eftersom det handlar om
            en investering i en färja, det vill säga inte i infrastruktur
            utan i ett fordon i någon mening. Sverige har haft en princip
            om att staten inte går in och finansierar den typen av trafik,
            alltså inte fartyg.
          </note>
          <note>
            Jag vill poängtera att den svenska regeringen, efter att den
            regionala och den lokala nivån har ställt upp med medfinansiering,
            har ställt sig bakom nästa fas i EU-ansökan, det vill säga den
            som lämnades in i februari i år.
          </note>
          <note>
            Jag skulle vilja ställa en lika enkel fråga till Edward Riedl.
            Den natio ­ nella plan för transportinfrastrukturens utveckling
            som vi lever under just nu fattades det beslut om 2014, när den
            infrastrukturminister som Edward Riedl hänvisar till hade ansvaret.
            Då undrar jag: Exakt hur många kronor hade den dåvarande regeringen
            avsatt i nationell plan för Kvarkenpro ­ jektet? Det vore rimligt
            att ha gjort det om de tänkte vara med.
          </note>
          <note type="speaker">
            Anf. 94 EDWARD RIEDL (M):
          </note>
          <note>
            Herr talman! Om man får en fungerande färjetrafik på plats i
            den delen av landet spar man väldigt mycket på mi ljön. Avståndet
            som i dag är 80 mil kortas nämligen ned till 10 mil, om man kan
            använda färjetrafiken.
          </note>
          <note>
            Jag säger som jag sa tidigare: Den finska regeringen är beredd
            att skjuta till 250 miljoner kronor. Än så länge har den svenska
            regeringen inte varit beredd att skjuta till en enda krona.
          </note>
          <note>
            Ministern påpekar att det här är en färja och att en färja är
            ett fordon, herr talman. Det är helt rätt. Det brukar vara bäst
            att använda just den typen av fordon på vatten. Vi löser trafiken
            i andra delar av landet på precis samma sätt. Gotlandstrafiken
            är ett annat exempel där vi ska färdas över vatten, och då är
            färjor bra för att hantera detta.
          </note>
          <note>
            Jag tycker att det är bra att ministern vill stärka den gränsöverskridande
            trafiken, och vill man det är det rimligt att man också är beredd
            att sätta pengar bakom de orden.
          </note>
          <note>
            Ministern ställde en fråga till mig, och den tänker jag besvara.
            Ministern besvarade inte min fråga, men jag tänker i alla fall
            vara så pass artig när en minister ställer en fråga till mig.
          </note>
          <note>
            I den nationella planen fanns det inga pengar avsatta. Det var
            just därför ministern sa att man inte var beredd att skjuta till
            några pengar i fas ett, vilket man inte heller gjorde. Man ställde
            sig bakom ansökan och sa att man åtagit sig en moralisk förpliktelse
            inför fas två. Man avsåg alltså att gå in med pengar i nästa steg.
            Sedan hade vi ett val, och då vann ministerns parti tillsammans
            med ett annat parti regeringsmakten. Nu är frågan er och ingen
            annans.
          </note>
          <note>
            Jag har nu besvarat ministerns fråga. Kan ministern besvara min
            fråga, herr talman? Hur mycket pengar är den här regeringen beredd
            att skjuta till för att säkra färjetrafiken över Kvarken?
          </note>
          <note type="speaker">
            Anf. 95 ISAK FROM (S):
          </note>
          <note>
            Herr talman! Jag tackar infrastrukturminister Anna Johansson
            för svaret. Jag tackar också Edward Riedl, som i opposition tycks
            ha drabbats av någon sorts lidnersk knäpp och nu med ny insikt
            debatterar för Västerbotten viktiga frågor. Det är tacknämligt
            för oss från Västerbotten att de här viktiga frågorna diskuteras
            också i riksdagen.
          </note>
          <note>
            Jag debatterade den här frågan liksom många andra viktiga infrastrukturfrågor
            med Catharina Elmsäter-Svärd, den tidigare infrastrukturministern.
            Jag undrade om Sverige över huvud taget skulle begära någon medfinansiering
            från EU. Inte fick jag något svar över huvud taget. Så det är
            väl tacknämligt att vi nu har kommit ett steg på vägen.
          </note>
          <note>
            Frågorna om de öst-västliga förbindelserna har inte varit högst
            på dagordningen i Sverige. Vi har av tradition ofta haft nord-syd-förbindelser
            framför ögonen som de absolut viktigaste. Men i och med relationerna
            med våra viktiga grannländer Finland, Danmark och Norge är de
            öst-västliga förbindelserna jätteviktiga. Och över Kvarken är
            det färja som gäller.
          </note>
          <note>
            Nu när man har kommit så långt med projektet är det väldigt viktigt
            att vi inte skjuter det i sank innan det kommit igång. För arbetsmarknadsregio
            ­ nen och företagen i norra Sverige och i både Västerbotten och
            Österbotten är den här förbindelsen väldigt viktig. Jag är tacksam
            för att regeringen har aviserat att man fortsatt tror på projektet.
          </note>
          <note type="speaker">
            Anf. 96 Statsrådet ANNA JOHANSSON (S):
          </note>
          <note>
            Herr talman! Den här regeringen har valt att inte göra några
            förändringar i liggande nationell plan. Och några andra pengar
            till den här typen av insatser finns inte, som Edward Riedl säkert
            väl känner till.
          </note>
          <note>
            Jag tycker att det är bra att man har tagit det ansvar man gjort
            på re ­ gional nivå. Vi kommer naturligtvis att försöka hitta
            andra sätt att hjälpa till. I samband med den diskussion som föregick
            denna CEF-ansökan titta ­ de man på om det fanns andra namngivna
            objekt i plan som man skulle kunna använda som medfinansiering,
            det vill säga att man hade en vägför ­ bindelse eller något annat
            namngivet objekt i nationell plan som man skul ­ le kunna lägga
            in som en typ av medfinansiering utan att gå in och finan ­ siera
            själva färjan. Tyvärr fanns det inga sådana objekt som man skulle
            kunna använda på det sättet. Däremot sker det för tillfället i
            den här regio ­ nen en del annat som är väldigt positivt.
          </note>
          <note>
            Jag fick frågan hur mycket regeringen är beredd att skjuta till
            för att finansiera en färja. Vi vidhåller den princip som alla
            regeringar bakåt i tiden haft, det vill säga att vi från statlig
            nivå inte subventionerar gräns ­ överskridande färjetrafik. Jag
            kan upplysa Edward Riedl om att Gotland är en del av Sverige och
            att det är av det skälet som staten subventionerar just den trafiken.
            Men vi har ganska omfattande gränsöverskridande färjetrafik mellan
            Tyskland och Sverige, mellan Estland och Sverige samt mellan Danmark
            och Sverige. Samtliga de färjelinjerna bär sig helt själva på
            kom ­ mersiell grund, och det finns inga statliga medel. Skulle
            man ur ett EU-perspektiv granska en subvention av en sådan trafik
            misstänker jag att det skulle kunna stöta på patrull. Denna princip
            håller vi alltså fast vid. Däremot är vi fortsatt beredda att
            stötta detta genom att lyfta fram det som ett viktigt projekt
            i EU-sammanhang och fortsätta att stödja de EU-ansök ­ ningar
            som kommer.
          </note>
          <note>
            Men jag konstaterar igen att när den här frågan var uppe 2013,
            då den första EU-ansökan skulle lämnas in, fanns det ett väldigt
            tydligt besked från den dåvarande regeringen om att man skrev
            under och accepterade denna EU-ansökan under förutsättning att
            inga statliga medel skulle användas. Hade man haft för avsikt
            att medfinansiera längre fram hade man naturligtvis reserverat
            pengar för det i en nationell plan. Att det inte finns en enda
            krona i gällande nationell plan, som den tidigare alliansregeringen
            fattade beslut om, är väl ett övertydligt tecken på att det där
            moraliska ansvaret var just bara ett moraliskt ansvar och inte
            innebar några som helst ekonomiska förpliktelser.
          </note>
          <note type="speaker">
            Anf. 97 EDWARD RIEDL (M):
          </note>
          <note>
            Herr talman! Jag vill först göra ett kort förtydligande, eftersom
            ministern nämnde Gotlandsfärjan. Jag är givetvis inte mot Gotlandsfärjan.
            Vad jag försöker påpeka är naturligtvis att det finns fler ställen
            där man kan använda färjor, det vill säga där vi har vatten. Där
            fungerar de väldigt bra.
          </note>
          <note>
            När ministern tar upp att annan färjetrafik bär sig på kommersiell
            grund kan det vara väl värt att påpeka att den bär sig därför
            att det finns taxfreeförsäljning, om vi tittar på trafik till
            och från Stockholmsregionen. Men det är inte det vi ska debattera.
          </note>
          <note>
            När EU ställer sig bakom en ansökan krockar det givetvis inte
            med EU-regelverk om staten är med och medfinansierar. Men det
            kan vi ha en separat debatt om. Jag tror inte att det är något
            större bekymmer.
          </note>
          <note>
            Jag vill säga till både ministern och Isak From att det inte
            var givet att alliansregeringen skulle ställa sig bakom denna
            ansökan i fas ett. Det var väldigt mycket arbete hela vägen in
            i slutet, just därför att man inte var beredd att avsätta några
            pengar i fas ett men skulle ha en moralisk förpliktelse att avsätta
            pengar i fas två om man gick med på det första. Det var det som
            gjorde att förhandlingen egentligen pågick fram till dagen innan
            ansökan skulle vara inne. Det är fakta.
          </note>
          <note>
            Herr talman! Både ministern och Isak From försöker lyfta över
            det här, och det är klassisk politik. Jag har full respekt för
            att man försöker göra på det sättet. Har man regeringsmakten har
            man också ansvaret, men det är man inte beredd att ta här inne.
          </note>
          <note>
            Ministern är beredd att avsätta precis exakt noll kronor och
            ingenting mer. Så har jag tolkat debatten. Har jag tolkat den
            på fel sätt har ministern ett inlägg kvar att säga någonting om
            detta.
          </note>
          <note>
            När det gäller Isak From förstår jag att det är jätteskämmigt
            att komma hem till Västerbotten efter allt man har pratat om inför
            valet, när man levererar så här tunt efter valet.
          </note>
          <note type="speaker">
            Anf. 98 ISAK FROM (S):
          </note>
          <note>
            Herr talman! Nej, jag skäms inte ett dugg. Vi vann valet, och
            vi har lovat mycket. Vi ska också leverera mycket. Efterfrågan
            är stor efter åtta år med borgerlig regering, då det i stort sett
            inte levererades någonting. Precis som infrastrukturminister Anna
            Johansson lyfter fram lever vi med den borgerliga infrastrukturplaneringen.
            Det är först när vi gör översynen av den planeringen som vi kan
            få in viktiga projekt. Men sedan är det en färja här. Det är en
            stor, viktig näringslivsförbindelse mellan Österbotten och Västerbotten,
            vidare till Norge och vidare till Ryssland – det ska också lyftas
            in.
          </note>
          <note>
            Jag hoppas att mitt arbete tillsammans med andra ledamöter kan
            lyfta fram den potential som finns i de öst-västliga förbindelserna.
            Vi ska fortsätta att leverera. Nu när vi börjar leverera, också
            med egen budget, kan vi på allvar göra skillnad, en skillnad som
            märks och har betydelse för folk.
          </note>
          <note type="speaker">
            Anf. 99 Statsrådet ANNA JOHANSSON (S):
          </note>
          <note>
            Herr talman! Jag tycker att det ibland är viktigt att vara ärlig
            i den politiska debatten – allrahelst alltid. I det här fallet
            finns det en princip som den här regeringen håller sig till, som
            den tidigare borgerliga regeringen höll sig till och som socialdemokratiska
            regeringar dessförinnan höll sig till, det vill säga att staten
            inte subventionerar gränsöverskridande färjetrafik.
          </note>
          <note>
            Man kan tycka att det är en klok princip eller en dålig princip.
            Men vi har valt att inte gå ifrån den principen. Däremot är vi
            beredda att göra andra insatser för att underlätta och stärka
            den gränsöverskridande trafiken.
          </note>
          <note>
            Men när det gäller att finansiera en färjelinje: Det är inte
            som Edward Riedl påstår, att taxfreeförsäljningen fortsätter på
            alla andra färjelinjer – tvärtom. Jag kommer från Göteborg, och
            där var det ganska mycket diskussioner kring hur Stena skulle
            överleva när taxfreeförsäljningen försvann, för att ta ett exempel.
            Gör man ett avsteg och bryter en princip på ett visst ställe bör
            man också vara beredd att ompröva principen på andra ställen.
            Den följdverkan är den här regeringen inte beredd att ta. Man
            kan ha en diskussion framåt om det.
          </note>
          <note>
            Jag konstaterar en gång till: Beslutet om att ställa sig bakom
            CEF-ansökan togs 2013. Skälet till att det dröjde så länge att
            göra det var att Finansdepartementet då var mycket ovilligt att
            ställa sig bakom CEF-ansökan eftersom man var rädd att det skulle
            innebära kommande förpliktelser. Det var under förutsättning att
            man inte heller i framtiden skulle utlova några ekonomiska resurser
            till färjan som den CEF-ansökan skrevs under. Historieskrivningen
            har sin speciella plats.
          </note>
          <note>
            Vi tycker att det är bra att en CEF-ansökan har gått in och kommer
            att fortsätta stödja projektet på det sätt vi finner lämpligt.
            Men några pengar avsatta i plan finns inte, och vi har inte för
            avsikt att bryta den princip som har gällt.
          </note>
          <note>
            Öve rläggningen var härmed avslutad.
          </note>
          <note>
            § 16 Svar på interpellation 2015/16:351 om byggstart för Norr
            ­ botniabanan
          </note>
          <note type="speaker">
            Anf. 100 Statsrådet ANNA JOHANSSON (S):
          </note>
          <note>
            Herr talman! Helena Lindahl har frågat mig vad jag anser är orsaken
            till att regeringen och Trafikverket kommer med så olika uppgifter
            om byggstarten för Norrbotniabanan samt om jag avser att verka
            för att regeringen ska tillskjuta de medel som behövs för att
            infria vallöftet om att påbörja bygget av banan om senast två
            år.
          </note>
          <note>
            Trafikverket prioriterar sin verksamhet utifrån den nu gällande
            natio ­ nella planen för utveckling av transportsystemet, som
            beslutades av den förra regeringen. I den är inte Norrbotniabanan
            med. För denna regering är dock Norrbotniabanan en strategiskt
            viktig infrastruktursatsning. Rege ­ ringen avser att inom ramen
            för nästkommande infrastrukturplan genom ­ föra byggstart av banan.
            Det handlar om en första etapp mellan Umeå och Dåva. Ambitionen
            är att den etappen ska kunna påbörjas under denna man ­ datperiod,
            troligen under 2018. Det förutsätter givetvis att det finns en
            gäl ­ lande järnvägsplan för sträckan.
          </note>
          <note>
            Regeringen beslutade i februari förra året att tillstyrka 56
            transportpro ­ jekt för vidare ansökan till EU-kommissionens fond
            för ett sammanlänkat Europa, Connecting Europe Facility, alltså
            CEF. På listan över de projekt som skickades till EU ‑ kommissionen
            återfanns projekteringskostnader kopplade till Norrbotniabanan.
            Projektet har beviljats medel av EU ‑ kom ­ missionen. Tillsammans
            med finansiering från berörda länsplaner för re ­ gional transportinfrastruktur
            möjliggjorde detta att Trafikverket hösten 2015 kunde påbörja
            arbetet med att ta fram en järnvägsplan för den aktu ­ ella sträckan.
            Trafikverkets arbete görs med inriktningen att möjliggöra en byggstart
            2018.
          </note>
          <note>
            Regeringen är nu inne i arbetet med att ta ett samlat grepp om
            satsningarna på infrastrukturen under 2016 i en proposition och
            framtagandet av nästa nationella plan för utveckling av transportsystemet
            2018–2029. Regeringen avser att i samband med detta precisera
            genomförandet av byggstart avseende Norrbotniabanan.
          </note>
          <note type="speaker">
            Anf. 101 HELENA LINDAHL (C):
          </note>
          <note>
            Herr talman! Tack, Anna Johansson, för svaret! Under valrörelsen
            talade sig Soc ialdemokraterna väldigt varma för Norrbotniabanan,
            inte minst i Västerbotten, där jag bor. Vallöftet var att den
            första sträckan, 9 kilometer mellan Umeå och Dåva industriområde,
            skulle byggas före 2018 års utgång. Det var ett tydligt löfte.
          </note>
          <note>
            Nu har EU-kommissionen också beviljat medel till finansiering
            av järnvägsplanen mellan Umeå och Skellefteå, och även berörda
            regioner har bidragit finansiellt, vilket är mycket bra.
          </note>
          <note>
            Men trots alla löften från Socialdemokraterna om banan i fråga
            kvarstår en del frågetecken som jag skulle vilja reda ut. Min
            fråga är också: Ingår Norrbotniabanan i Sverigebygget/Sverigeförhandlingen?
            I så fall står det att det ska finnas en betydande extern medfinansiering.
            Vad betyder det i pengar? Eller ligger satsningen på Norrbotniabanan
            utanför Sverigeförhandlingen, och handlar det i så fall fortfarande
            om extern medfinansiering, eller tar regeringen och staten alla
            kostnader?
          </note>
          <note>
            Om det krävs någon typ av medfinansiering behöver Norrbotniabanan
            AB en förhandlingsperson att tala med. Det säger man också själv
            uttryckligen. Man har i dag ingen att förhandla med. Trots att
            man har stött på regeringen om detta händer inget.
          </note>
          <note>
            Det går inte, som ministern sa till mig i sitt svar, att bara
            vänta på att järnvägsplanen ska bli färdig. Ska ni uppfylla ert
            vallöfte, det vill säga att banan ska börja byggas senast 2018,
            är det bråttom, och då behövs en förhandlingsperson. Min fråga
            till ministern är då: När kommer detta att ske?
          </note>
          <note>
            Under det här året kommer ni att presentera en infrastrukturproposi
            ­ tion. Min undran är hur stora delar av den totala byggnationen
            av Norr ­ botniabanan som kommer att finnas med. Järnvägsplanen
            i fråga, som hål ­ ler på att tas fram nu, omfattar sträckan mellan
            Umeå och Skellefteå. Då är det viktigt att inte bara Dåvamyrasträckan
            finns med. Där kommer det ju inte att kunna åka speciellt många
            resenärer, för det är industrisopor som det handlar om först och
            främst.
          </note>
          <note>
            Järnvägsplanen har också en sista förbrukningsdag, om fem år.
            Även av den anledningen är det viktigt att veta om den här sträckan
            kommer att medfinansieras av staten eller regeringen. Annars skulle
            jag vilja säga att det är ett stort slöseri med både energi och
            pengar som läggs ned på att utreda något som regeringen inte kommer
            att avsätta medel till.
          </note>
          <note type="speaker">
            Anf. 102 ISAK FROM (S):
          </note>
          <note>
            Herr talman! Tack, infrastrukturministern, för ett tydligt svar!
          </note>
          <note>
            Det var inte bara valet som vi förlorade 2006, vi i norra Sverige,
            utan vi förlorade en mängd viktiga projekt, bland annat Norrbotniabanan.
            Ett handslag från Göran Persson räckte tyvärr inte till för att
            den borgerliga regeringen skulle finna det vara intressant att
            driva projektet Norrbotniabanan. Den projektering och det arbete
            som hade lagts ned gick i papperskorgen – det måste man också
            ha med sig.
          </note>
          <note>
            Då är det tacksamt att vi nu, efter 2014, när vi kan börja ställa
            saker och ting till rätta, äntligen kan se att regeringens tydlighet
            också ger resultat i att Trafikverket nu upphandlar en järnvägsplan.
            Det är en järnvägsplan som behövs för att man ska kunna göra en
            trovärdig bedömning av kostnaderna. Det är också då en förhandlingsperson
            behövs, när sträckningen ska förhandlas del för del.
          </note>
          <note>
            Jag tror att vi alla kan instämma i betydelsen av upprustning
            av järnvägen. Tilltron till nya projekt är stort , och förväntningarna
            på nya projekt runt om i landet stora. Industrin har under de
            senaste tolv femton åren tydligt signalerat behovet av ytterligare
            ny järnvägskapacitet för norra Sverige, för att vara villiga att
            satsa på nya projekt.
          </note>
          <note>
            Norra stambanan går full. Den är dessutom på sina ställen i mycket
            dåligt skick. Nu pågår en viktig upprustning, men för att få ett
            fungerande parallellt spår är Norrbotniabanan viktig hela vägen
            upp till Luleå för att man ska få en fungerande järnvägskorridor
            genom hela Sverige.
          </note>
          <note type="speaker">
            Anf. 103 EDWARD RIEDL (M):
          </note>
          <note>
            Herr talman! Jag måste först kommentera min ärade kollega Isak
            From från Socialdemokraterna. Det är en lite märklig demokratisyn
            när man tycker att Norrland förlorade ett demokratiskt val 2006.
            Det enda som vi med säkerhet vet i en demokrati är att väljarna
            alltid vinner. Sedan kan vi ha olika uppfattningar om olika sakfrågor,
            men väljarna vinner alltid. Det är det som är så fantastiskt med
            att få leva i en demokrati. Jag delar inte riktigt Isak Froms
            syn på detta.
          </note>
          <note>
            När det gäller den andra delen kan vi tala väldigt mycket. Jag
            har förstått av kvällens övningar som mycket handlar om infrastruktur
            i norra Sverige, vilket jag tycker är kul, att Socialdemokraterna
            i norra Sverige är väldigt pressade. Man lovade mycket i valrörelsen,
            och det man har levererat hitintills är höjda skatter på bensin
            och höjda skatter på diesel. Man ska införa flygskatt, och man
            ska införa kilometerskatt. Det finns ingenting som man inte tänker
            beskatta som inte med kirurgisk precision slår mot väljarna i
            norra Sverige. Det slår mot väljarna i Västerbotten och väljarna
            i Norrbotten. De ska bära alla dessa kostnader.
          </note>
          <note>
            Allt det man lovade i form av satsningar har det dock blivit
            väldigt lite av. En av de saker som man har kvar att leverera
            gäller Norrbotniabanan. Där är vi helt överens över partigränserna,
            åtminstone i norra Sverige. Vi vill självfallet ha denna järnväg
            på plats. Hitintills har vi dock inte sett detta från regeringen.
            Vi har bara sett allt det negativa som skulle användas för att
            bekosta detta positiva.
          </note>
          <note>
            Det finns många frågetecken. Därför är det bra med den här typen
            av debatter, herr talman. Då kan vi reda ut saker och ting i den
            här kammaren. Hur mycket pengar är regeringen beredd att gå in
            med, till exempel, och i vilken takt för att bygga Norrbotniabanan?
            Hur mycket regional medfinansiering vill man ha, och så vidare?
          </note>
          <note>
            Detta är frågor som Helena Lindahl, min kollega från Centerpartiet
            ställde, och som det är fullt rimligt att ministern svarar på.
            Vad har man för tanke, och vad har man för plan? För inte kan
            det väl vara så att man tänker bygga 9 kilometer industrispår
            fram till Dåva och kalla det för Norrbotniabanan?
          </note>
          <note type="speaker">
            Anf. 104 Statsrådet ANNA JOHANSSON (S):
          </note>
          <note>
            Herr talman! Man kan bara konstatera att om Helena Lindahl uppfat
            ­ tade att Socialdemokraterna talade varmt om Norrbotniabanan
            före valet var det i alla fall ingenting som vi hade sällskap
            av de borgerliga partierna i. Norrbotniabanan före valet 2014
            var kallare än Antarktis på den borger ­ liga sidan. Men det är
            roligt att ni har upptäckt att det finns en Norrbotnia ­ bana
            som är viktig för norra Sverige och sambanden där nu efter valet.
            Vi välkomnar er in i den värmen.
          </note>
          <note>
            Vi har lovat att vi ska byggstarta Norrbotniabanan under den
            här mandatperioden. Det är med den inriktningen vi arbetar. Trafikverket
            kommer att sätta upp en projektorganisation under det här året,
            och vi kommer så småningom att ta ställning till en nationell
            plan för 2018–2029. Där är vår ambition att Norrbotniabanan ska
            finnas med, finansierad i den första delsträckan.
          </note>
          <note>
            Det är byggstarten vi har utlovat under den här mandatperioden.
            Vi har inte lovat att bygga färdigt hela Norrbotniabanan under
            innevarande mandatperiod, utan det vi har sagt är att vi ska byggstarta
            under mandatperio ­ den och sedan bygga Umeå–Dåva. Det är det
            som är vårt vallöfte. Det innebär naturligtvis att vi ser att
            hela Norrbotniabanan är viktig, men där finns inte lika tydliga
            löften och inte heller lika tydliga planer. Men när det gäller
            byggstarten är den planerad under innevarande mandatperiod, och
            det är de planeringsförutsättningar vi har.
          </note>
          <note>
            Det finns självklart massvis med andra objekt runt om i vårt
            land som kräver finansiering och som man kan argumentera för utifrån
            olika perspektiv. Sverigeförhandlingen har också ett uppdrag av
            den tidigare regeringen att undersöka förutsättningarna för järnväg
            i norra delen av Sverige, vilket man möjligen skulle kunna tolka
            som till exempel Norrbotniabanan, och vilka förutsättningar det
            finns för olika typer av medfinansiering. Men när det gäller just
            den första delen, som är vårt vallöfte, kan vi naturligtvis inte
            ha ett vallöfte som bygger på att någon annan medfinansierar där
            vi nu inte ens har gått in i en förhandling. Svaret är att avsikten
            från regeringens sida är att finansiera denna del med statliga
            anslagsmedel.
          </note>
          <note type="speaker">
            Anf. 105 HELENA LINDAHL (C):
          </note>
          <note>
            Herr talman! Tack, ministern, för svaret! Jag kan nog säga att
            Centerpartiet har jobbat i decennier för en Norrbotniabana. Redan
            när jag var kommunpolitiker i Skellefteå debatterade vi det här
            hårt, och det var tio år sedan. Jag tror inte att någon behöver
            betvivla Centerpartiets engagemang i frågan. Jag vill därmed ha
            detta sagt, för jag tycker att det är sorgligt att vi ska höra
            socialdemokrater slå sig för bröstet och säga: Det är bara vi
            som vill ha en Norrbotniabana. Ingen annan vill ha det! Jag tycker
            att vi kan sätta punkt i den diskussionen.
          </note>
          <note>
            I min interpellation frågar jag även hur det kan komma sig att
            Trafikverket och ministern kommer med så olika uppgifter om när
            Norrbotniabanan ska börja byggas. Det är nämligen så att Trafikverket
            går ut och säger att det kommer att ske om 10–13 år, och vi har
            en minister som säger någonting annat: Det ska påbörjas före 2018.
            Det är klart att väljarna börjar fundera. Jag har fått frågor
            hemma eftersom detta är någonting som är högst aktuellt för Västerbotten
            och Norrbotten. Det måste tas på allvar, och därför tycker jag
            att det är viktigt att ställa frågan.
          </note>
          <note>
            Statsrådet Johansson påpekar att orsaken till att Trafikverket,
            som för övrigt ligger under Johanssons ansvarsområde, inte prioriterar
            Norrbotnia ­ banan är att de utgår från den nationella infrastrukturplanen,
            där banan inte ingår. Det är konstigt att Trafikverket verkar
            så främmande för vad som sker i omvärlden, inte minst med tanke
            på EU:s satsning på det europeiska stomnätet där Norrbotniabanan
            ingår. Det ska vara färdigt 2030. Detta har alla medlemsstater
            godkänt, så även Sverige. Det kanske är på sin plats att ministern
            påminner verket om detta så att vi slipper otydligheter i fram
            ­ tiden. Det skapar ganska mycket oro bland allmänheten.
          </note>
          <note>
            I de direktiv som alliansregeringen gav Sverigebygget, numera
            Sverigeförhandlingen, fanns aviserat insatser för godstrafik i
            norra Sverige på drygt 10 miljarder. Men nu är frågan om vi i
            norr över huvud taget kommer att få se röken av dessa pengar.
            Med tanke på den kostnadsexplosion som vi nu ser i projektet Sverigeförhandling
            en med en satsning på snabbtåg i södra Sverige, där kostnaden
            från början var 150 miljarder men nu prognostiseras till 190–320
            miljarder , är frågan hur mycket pengar det blir över till andra
            projekt.
          </note>
          <note>
            Dessutom återstår att se om Sverigeförhandlingens satsningar
            ska inrymmas i den kommande nationella infrastrukturplanen eller
            om det blir en separat satsning. Om kostnaderna får skena iväg
            som de gör just nu när det gäller snabbjärnvägen i söder blir
            det ett problem för resten av landet, inte minst när det gäller
            satsningen på Norrbotniabanan. Jag tror att även de socialdemokratiska
            ledamöterna i den här kammaren är medvetna om detta.
          </note>
          <note>
            Som sagt: Eftersom detta var en sådan tydlig valfråga från Socialdemokraterna
            och eftersom vi fick så oerhört många argument mot hur lite vi
            vill satsa på Norrbotniabanan i medierna ser jag fram emot att
            Norrbotniabanan nu ska börja byggas före 2018. Med tanke på att
            järnvägsplanen handlar om sträckan Umeå–Skellefteå ser jag fram
            emot att den sträckan också byggs och finns med i den kommande
            nationella infrastrukturplanen. Jag tar det på allvar.
          </note>
          <note type="speaker">
            Anf. 106 ISAK FROM (S):
          </note>
          <note>
            Herr talman! Politik handlar oftast om prioriteringar. Göran
            Persson gjorde tillsammans med Börje Hörnlund och Olof Johansson
            en prioritering: ett handslag om Botniabanan. När det gäller stora
            infrastrukturprojekt behövs breda politiska majoriteter som är
            hållbara över val.
          </note>
          <note>
            Då gällde Botniabanan hela vägen upp till Luleå. Sedan inträffade
            någonting. Vi förlorade valet 2006. Då kom en annan majoritet
            som gjorde andra politiska val. Det innebar att byggslut blev
            Umeå. De långt utarbetade planer som fanns för hela sträckan gick
            i stöpet.
          </note>
          <note>
            Kan vi lita på Centerpartiet, Helena Lindahl? Kan vi lita på
            att vi får en bred politisk uppgörelse om frågan som håller över
            mandatperioder, så att näringslivet vågar tro på den viktiga infrastruktursatsningen?
            Kan vi våga lita på hela Centerpartiet? Jag vet att Helena Lindahl
            brinner mycket för frågan och har ett stort engagemang för Norrbotniabanan,
            men när det kommer till prioriteringar kommer hon att värdera
            regeringsmakten med Moderaterna och göra det avsteget? Det behövs
            långsiktig planering med stabila majoriteter över blockgränserna
            för att få satsningen att fungera. Är Centerpartiet villigt att
            ta den utsträckta handen och göra en långsiktig planering?
          </note>
          <note type="speaker">
            Anf. 107 EDWARD RIEDL (M):
          </note>
          <note>
            Herr talman! När ministern pratade om att något är kallare än
            Antarktis tänkte jag att hon kanske menade den elskatt som ska
            läggas på norra Sverige som gör att den som bor i en normalvilla
            i Norrland kommer att få betala 3 000 kronor mer för uppvärmningen.
            Det är kanske det ministern avser.
          </note>
          <note>
            Ministern säger att regeringen tänker betala 9 kilometer av 270
            kilometer ur statskassan, om jag förstod henne rätt. Följdfrågan
            är enkel: Hur stor medfinansiering tänker sig ministern på de
            övriga 261 kilometerna av de exakt 270 kilometerna järnväg? Det
            har betydelse för det som sker, som Helena Lindahl från Centerpartiet
            förtjänstfullt tog upp. Det finns ett slutdatum på de järnvägsplaner
            som tas fram innan de måste göras om igen. Det vore onödigt att
            kasta en massa pengar i sjön om man inte avser att fullfölja planerna.
            Då kan en rimlig följdfråga till ministern vara: Hur stor medfinansiering
            tänker man sig på ett ungefär för att dra detta i land?
          </note>
          <note>
            Herr talman! Jag förstår att den här typen av debatter sedan
            regeringsskiftet är besvärande för riksdagsledamöter från norra
            Sverige. Vi kommer att få se både Isak From och Leif Pettersson
            med kraftfulla ordalag berätta om allt hemskt som har varit och
            allt bra som komma skall.
          </note>
          <note>
            Men komma skall har pågått ett par år. Ni har haft regeringsmakten.
            Ansvaret är ert att leverera. Hittills är det fråga om höjd bensinskatt,
            dieselskatt, flygskatt, kilometerskatt och höjd elskatt i Norrland.
            Det är skattehöjningar som med precision slår mot väljarna i norra
            Sverige. Det är vad ni har levererat hitintills. Jag förstår att
            det är besvärande för er.
          </note>
          <note type="speaker">
            Anf. 108 LEIF PETTERSSON (S):
          </note>
          <note>
            Herr talman! Låt mig få travestera när Nobelpriset i litteratur
            tillkänna ­ ges: Äntligen Norrbotniabanan!
          </note>
          <note>
            Nu är den på gång på riktigt. Det var den tidigare, som Isak
            From påpekade, men det valde Centerpartiet och Moderaterna i regeringsställning
            bort. Så var det. Ni valde bort att fortsätta att bygga Norrbotniabanan
            enligt den upprättade planen. De planer som fortfarande ligger,
            till exempel stora markreserverat, är ett hinder för kommunernas
            utveckling i norra Sverige – Piteå, Skellefteå och Luleå.
          </note>
          <note>
            Helena Lindahl brinner för Norrbotniabanan. Det är tydligt. Det
            ska ingen ta ifrån henne. Men i regeringen fick hon tji. I regeringen
            med Moderaterna som det ledande partiet blev det ingen Norrbotniabana.
            Där blev det ingen järnväg alls. Där pratade Anders Borg om överinvesteringar
            i järnväg. Sedan var det slut på den festen.
          </note>
          <note>
            Edward Riedl, och kanske även Helena Lindahl, vill slå sig för
            bröstet och säga att de gjorde en EU-ansökan och såg till att
            Botniska korridoren kom med bland TEN-T-projekten. Visst, det
            gjorde ni. Men ni satsade inte en enda krona på att förverkliga
            detta TEN-T-projekt som ni så förtjänstfullt sökte pengar till.
          </note>
          <note>
            Modellen känns igen från den tidigare debatten om Kvarken. Det
            var precis samma sak. Det skedde en EU-ansökan, men det blev inga
            pengar. Det är lätt att skicka in ansökningar till andra och begära
            pengar, men det är svårare att själv avsätta pengar till sådant
            som är viktigt och behövs i vårt land.
          </note>
          <note>
            Edward Riedl tror i sin uppblåsthet – höll jag på att säga –
            att det är besvärande för oss socialdemokrater att diskutera Norrbotniabanan
            eller infrastruktursatsningar i norra Sverige. Det kan jag upplysa
            om att det är det inte alls. Jag känner stor tillförsikt inför
            att den nuvarande regeringen känner till de problem som finns
            med infrastrukturen i norra Sverige och är beredd att göra någonting
            åt problemen. Nu finns en gällande infrastrukturplan där de satsningarna
            inte finns med. Det tar lite tid att få fram en ny infrastrukturproposition
            och en ny åtgärdsplan, men sedan är vi på spåret. Det är inte
            ett dugg besvärande för mig eller för Isak From – om jag tolkar
            hans ansiktsuttryck rätt.
          </note>
          <note>
            Vi känner i stället att det finns en möjlighet. Det här ger oss
            möjlighet att diskutera infrastrukturen i norra Sverige, att få
            diskutera Norrbotniabanans hela sträckning. När sträckan upp till
            Skellefteå har projekterats ska en ny ansökan till EU in om att
            lägga fast järnvägsplaner för sträckan mellan Skellefteå och Luleå.
            Så är det. Det kommer att finnas med i den kommande planen. Jag
            är helt övertygad om att vi kommer att få se en sådan utveckling.
          </note>
          <note>
            Norrbotniabanan: Äntligen!
          </note>
          <note type="speaker">
            Anf. 109 Statsrådet ANNA JOHANSSON (S):
          </note>
          <note>
            Herr talman! Det råder en ordning i det här landet att det är
            politikerna som fattar beslut om den politiska inriktningen och
            våra myndigheter som genomför politiken på uppdrag av, i det här
            fallet, regeringen. Det är en bra ordning. Det vore märkligt om
            myndigheterna, till exempel Trafikverket, började reagera på signaler
            i omgivningen och på eget bevåg ritade om i nationell plan. Jag
            är tillfreds med att Trafikverket svarar utifrån gällande nationell
            plan. Däremot kommer den här regeringen att ta ansvar för att
            första etappen av Norrbotniabanan kommer att finnas med i nästkommande
            nationell plan och byggstartas under innevarande mandatperiod.
            Det är vad vi har lovat, och det är vad vi har för avsikt att
            genomföra.
          </note>
          <note>
            I Trafikverkets inriktningsunderlag för kommande period framgår
            det, inte minst till följd av de senaste åtta årens borgerliga
            politik, att konsekvensen har blivit ett enormt eftersatt underhåll
            på vår järnväg. Det har skett alldeles för få investeringar i
            utbildning i de kommunala verksamheterna, i infrastruktur och
            i bostäder. Det innebär att de pengar som finns till förfogande
            i nästa nationella plan, även om ambitionsnivån höjs, inte kommer
            att räcka till allt som vi önskar. Det kommer att innebära tuffa
            och svåra prioriteringar.
          </note>
          <note>
            Trafikverket pekar på att det till stor del kommer att behöva
            göras underhåll och förbättringar i befintlig infrastruktur. Utrymmet
            för stora nya objekt kommer att vara begränsat. Till det kommer
            Sverigeförhandlingen, som naturligtvis är oerhört utmanande och
            svår. Det finns en bred enighet i Sveriges riksdag om behovet
            av att bygga nästa generations järnväg i Sverige, inte bara för
            att bygga ihop våra tre stora städer utan också för att skapa
            bättre pendlingsmöjligheter och att frigöra kapacitet i befintlig
            stambana.
          </note>
          <note>
            Alternativet till det är inte att inte göra någonting, utan al
            ternativet är i så fall att vidta andra åtgärder som ökar kapaciteten
            och som också kostar pengar.
          </note>
          <note>
            Sammantaget har vi alltså stora utmaningar. En stor del av detta
            handlar om att vi under förra mandatperioden hade en finansminister
            som ganska envist hävdade att vi hade överinvesterat i järnvägen
            i Sverige. Jag tror att vi är ganska många som är beredda att
            skriva under på att vi inte riktigt håller med om den analysen.
            Konsekvenserna av den inställningen får vi leva med nu.
          </note>
          <note type="speaker">
            Anf. 110 HELENA LINDAHL (C):
          </note>
          <note>
            Herr talman! Tack, ministern! Jag brukar inte så ofta citera
            Göran Persson, men jag ska göra det nu.
          </note>
          <note>
            Jag var på ett seminarium i Skellefteå för några år sedan. Där
            sa Göran Persson någonting som var väldigt klokt, nämligen att
            det är på samma sätt med infrastruktursatsningar som med elektriciteten.
            En gång i tiden drog man ju in elektriciteten i varenda stuga
            – oavsett om det var i glest befolkade områden, på en bergstopp
            eller i en tätbefolkad stad – för att det var en demokratifråga.
            På samma sätt är det med infrastrukturen – den ska finnas i hela
            landet för att det är en demokratifråga. Det tycker jag var väldigt
            klokt sagt. Det har följt mig, och jag brukar faktiskt använda
            det.
          </note>
          <note>
            Däremot måste jag säga att det som oroar mig är att ett enda
            projekt, även om det är viktigt med snabbtåg i södra Sverige,
            ska ta så mycket kräm från allt annat. Om det är så att det kommer
            att kosta uppemot 300 miljarder, det vill säga att det kommer
            att ta stora delar av infrastrukturbudgeten, innebär det ju att
            resten av landet får dela på det lilla som blir kvar för att det
            är så. Vad kommer det då att bli för infrastrukturinvesteringar?
            Då kommer det inte att bli de här demokratiska investeringarna
            över hela landet och sannolikt inte någon Norrbotniabana heller.
          </note>
          <note>
            Jag fick ett tydligt svar här: Det som Socialdemokraterna lovar
            och det som både Isak From och Leif Pettersson är så stolta över
            är nio kilometer mellan Umeå och Dåvamyran. Det är vad som kommer
            att hända de när ­ maste 15 åren.
          </note>
          <note>
            Mina vänner! Då kommer det att gå 200 år innan Norrbotniabanan
            är byggd. Det kan väl inte ens ni vara nöjda med. Även om jag
            vet att Isak From och Leif Pettersson är stora vurmare för det
            här kan jag säga att jag litar på er, men jag litar inte på er
            regering.
          </note>
          <note type="speaker">
            Anf. 111 LEIF PETTERSSON (S):
          </note>
          <note>
            Fru talman! Man skulle kunna travestera en annan minister och
            lite lättsamt säga att de borgerliga har börjat bli som ivriga
            bävrar när det gäller Norrbotniabanan.
          </note>
          <note>
            Tidigare var det, som Anna Johansson karakteriserade debatten,
            som i Antarktis. Det gick liksom inte. Norrbotniabanan var ett
            icke-projekt när man ville diskutera det med förra infrastrukturministern.
            Hon talade om stora medfinansieringar från näringslivet och en
            massa saker som man närmast skulle kunna tro var tagna från Mars.
            Det var i alla fall saker som inte var realistiska. Det är inte
            realistiskt någonstans i vårt land att näringslivet skulle gå
            in och investera i statlig infrastruktur. Men det var liksom det
            förbehåll man hade för att ens diskutera en bana i norra Sverige.
            Det var ingen som trodde att det var någon realism i det. Det
            var därför man körde fram det här, för att på det sättet kunna
            få bort hela projektet.
          </note>
          <note>
            Men nu är ljudet annorlunda. Nu är man med och på, och man vill
            bygga. Det är väl jättebra att i alla fall vi ledamöter från norra
            Sverige är överens om att det här är ett jättebra projekt.
          </note>
          <note>
            Sedan hoppas jag att ni får med er hela era partier, både Moderaterna
            och Centerpartiet – hela Centerpartiet, inte bara den norra delen
            – och att vi får med oss alla så att vi kan få till handslaget
            som behövs för ett större infrastrukturprojekt. Det är trots allt
            ett antal miljarder vi avser att lägga ned på en sådan här bana.
          </note>
          <note type="speaker">
            Anf. 112 Statsrådet ANNA JOHANSSON (S):
          </note>
          <note>
            Fru talman! För den här regeringen finns det några mål som är
            lite viktigare än de andra.
          </note>
          <note>
            Ett handlar om att vi ska få fler människor i arbete. Det målet
            är svårare men också viktigare än någonsin tidigare i och med
            den befolkningsökning som vi har haft det senaste året. Då är
            det naturligtvis viktigt att de jobb som ska tillskapas tillskapas
            i hela landet.
          </note>
          <note>
            I det sammanhanget är infrastrukturen oerhört viktig för möjligheten
            att jobbpendla och för att företag ska kunna etablera sig och
            både få in sina insatsvaror och ut sitt gods.
          </note>
          <note>
            Vi talar också om att vi ska nå våra klimatmål och våra miljömål.
            Det innebär att vi behöver ha system där det blir lite dyrare
            att förstöra miljön och lite mer fördelaktigt att göra kloka klimatval.
            Det är inte någonting som är valfritt, utan den vägen måste vi
            gå. Det ansvaret kommer vi att ta.
          </note>
          <note>
            Självklart har vi fortfarande stora utmaningar framför oss, men
            vi gör nu stora satsningar. Vi har gjort stora satsningar på bredbandsutbyggnad
            i hela landet. Vi har ett ambitiöst och omfattande landsbygdsprogram.
            Vi har ett ambitiöst och omfattande skogsprogram.
          </note>
          <note>
            Vi gör åtskilliga insatser på område efter område när det gäller
            att stötta turismen, små och medelstora företag, innovation och
            företag i tidiga skeden som träffar över hela landet. Syftet är
            att både få till en nödvändig omställning och skapa jobb på sjysta
            villkor och med en lön som man kan leva på. Också i det perspektivet
            är Norrbotniabanan en viktig fråga.
          </note>
          <note>
            Vi hade naturligtvis inte talat om Norrbotniabanan om vi inte
            hade en ambition att fortsätta bygga efter Dåva. Däremot har vi
            inte lovat i vilken takt utbyggnaden ska ske. Det är en viktig
            skillnad. Vi har lovat första etappen, och den kommer vi att leverera.
            Vi har inte lovat hur fortsättningen ska se ut. Men att vi har
            en ambition är alldeles tydligt.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2015/16:362 om avtalsbrott och budget
            ­ trixande med det västsvenska paketet
          </note>
          <note type="speaker">
            Anf. 113 Statsrådet ANNA JOHANSSON (S):
          </note>
          <note>
            Fru talman! Lars Hjälmered har frågat mig om jag anser att den
            ändring av regleringsbrevet för Trafikverket som gör att investeringar
            i Västsvenska paketet ska finansieras med lån i stället för med
            intäkter från trängselskatt lever upp till det avtal staten ingått
            med övriga avtalsparter. Lars Hjälmered har dessutom frågat hur
            stor extra kostnad som uppskattas uppstå genom att finansieringen
            av Västsvenska paketet sker med lån i stället för med intäkter
            från trängselskatten. Vidare har Lars Hjälmered frågat vilken
            part som ska betala de extra kostnader som uppstår genom att finansieringen
            av Västsvenska paketet sker med lån i stället för med intäkter
            från trängselskatt. Slutligen har Lars Hjälmered frågat om jag
            gör bedömningen att Göteborg kommer att ha trängselskatt längre
            och/eller med högre avgift för att finansiera de extra kostnader
            som uppkommer genom att finansieringen av Västsvenska paketet
            sker med lån i stället för med intäkter från trängselskatt.
          </note>
          <note>
            Den ändring av regleringsbrevet som öppnar för att lånefinansiera
            bland annat Västsvenska paketet innebär inte att regeringen tar
            beslut som är i strid med fattade riksdagsbeslut. Regeringen har
            under hösten noga följt utgiftsutvecklingen, vilken sent i höstas
            visade på att utgifterna för framför allt migration beräknas öka
            kraftigt 2016 jämfört med när budgetpropositionen togs fram.
          </note>
          <note>
            För att undvika att slå i utgiftstaket och för att värna välfärdens
            verksamheter aviserade regeringen i slutet av 2015 ett antal åtgärder
            med utgiftsbegränsande effekt. Regeringen är enligt budgetlagen
            skyldig att vidta åtgärder för att undvika ett överskridande av
            taket.
          </note>
          <note>
            En av åtgärderna avseende 2016 innebär att den planerade anslagsfinansieringen
            av objekten Investeringar i Stockholmsregionen samt Västsvenska
            infrastrukturpaketet om 1,5 miljarder kronor tillfälligt kommer
            att finansieras med lån. Åtgärden påverkar inte statens åtagande
            i Västsvenska paketet. Staten bidrar med sin del av kostnaderna
            enligt det avtal som tecknats mellan berörda parter.
          </note>
          <note>
            Den ökade upplåningen under 2016 medför marginellt ökade räntekostnader.
            Det är i dagsläget svårt att förutsäga storleken på eventuella
            extra kostnader eftersom dessa kommer att vara beroende av den
            framtida ränteutvecklingen. Räntan har varit lägre under en period,
            vilket påverkar storleken på de eventuella merkostnader som uppstår
            för att ta upp dessa lån. Givet dagens bedömningar kommer eventuella
            merkostnader inte att belasta trängelskatteanslagen utan finansieras
            från anslaget 1:1 Utveckling av statens transportinfrastruktur.
          </note>
          <note>
            Åtgärden kommer inte att medföra någon försening av arbetet med
            berörda infrastrukturprojekt och påverkar inte heller statens
            åtaganden.
          </note>
          <note>
            Intäkterna från trängselskatten i Göteborg får enligt anslagets
            ändamål endast användas till utgifter för investeringar i kollektivtrafik,
            järnväg och väg i Göteborg.
          </note>
          <note>
            Jag vill avslutningsvis betona att den ökade lånefinansieringen
            i närtid inte kommer att ha någon påverkan på framtida trängselskatteuttag
            i Göteborg – detta eftersom merkostnader kommer att finansieras
            från ett annat anslag och inte via framtida trängselskatteintäkter.
          </note>
          <note type="speaker">
            Anf. 114 LARS HJÄLMERED (M):
          </note>
          <note>
            Fru talman! Tack, statsrådet, för svaret! Västsverige och Göteborg
            är en växande region. Vi är mycket av ett logistiskt och industriellt
            nav i Sverige, även om det finns andra sådana också. Göteborgs
            hamn är stor och viktig. Både för hamnens skull och för dess betydelse
            som knutpunkt för hela Sverige och Norden när det gäller att få
            in och ut gods liksom för att få en fungerande arbetspendling
            krävs ordentliga och rejäla satsningar på infrastruktur. Detta
            var en av grunderna till att det för ett antal år sedan slöts
            avtal om det västsvenska paketet mellan ett antal parter. Det
            var staten tillsammans med ett antal lokala och regionala aktörer.
          </note>
          <note>
            I paketet finns ett antal viktiga satsningar, till exempel en
            ny förbindelse under Göta älv och en ersättning för Götaälvbron.
            Det är ett antal parter som delar på finansieringen, till exempel
            Göteborgs kommun och Region Halland. Staten bidrar med ungefär
            hälften av kostnaden, och en väldigt stor del är trängselskatten,
            som bilister och andra förare får betala när de passerar in i
            och genom Göteborg.
          </note>
          <note>
            Genom åren har det kommit upp en del diskussioner. Tidigare har
            vi diskuterat det så kallade Backaundantaget, med en väldigt speciell
            situa ­ tion i en del av Göteborg, som vi säkert får anledning
            att återkomma till. Det har handlat om utländska fordon och såklart
            också detta med statens finansiering – detta att låna upp pengar
            i stället för att använda intäkterna direkt, som man tidigare
            har gjort och som egentligen har stipulerats i av ­ talet. Detta
            agerande från regeringen har skapat rätt onödig osäkerhet i dis
            ­ kussionen. Göteborgs stad har med förvåning mötts av beskedet
            att man ska låna, och man har ställt frågan om det är i enlighet
            med avtalet. Man frågar sig vad staten vill och varför man inte
            har fått information om detta.
          </note>
          <note>
            Det har också väckt ett antal frågor: Hur mycket blir den extra
            kostna ­ den när man lånar upp? Vem ska betala det hela? Påverkar
            det byggna ­ tionen etcetera?
          </note>
          <note>
            Anledningen till min interpellation var att jag ville få ett
            förtydligande. I det avseendet välkomnar jag en del av svaret
            från statsrådet, som jag tycker är förlösande och tydliggörande
            på flera viktiga punkter. Man tydliggör att det alltså inte är
            göteborgare som kör bil som ska betala en extra kostnad, utan
            staten tar detta. Det är viktigt.
          </note>
          <note>
            Sedan finns det olika uppfattningar när det gäller om detta är
            i enlighet med avtalet. Det får andra avgöra. Jag tycker också
            att statsrådet är tydlig med att det handlar om en form av budgettrixande.
            Jag tänkte lämna den diskussionen därhän.
          </note>
          <note>
            Det finns dock ett antal kvarstående frågor i detta som jag ville
            skjuta in mig på. Statsrådet skriver i svaret att man lånar upp
            pengar när det är lågt ränteläge, vilket ger en väldigt liten
            kostnad. Det är någon som ska betala den kostnaden. Det tas på
            ett statligt anslag. Då är min fråga: Kommer regeringen att fortsätta
            med detta också efter 2016, alltså under budgetåret 2017 och vidare?
          </note>
          <note>
            Det finns en promemoria från Trafikverket där man har räknat
            på att detta, om man gör det under evinnerlig tid, skulle ge en
            extrakostnad på ungefär 1 miljard. Nu är detta inte aktuellt,
            men frågan är ändå: Vilken samlad kostnad räknar regeringen med
            i samband med detta? Den frågan skulle jag gärna vilja ha svar
            på.
          </note>
          <note type="speaker">
            Anf. 115 CECILIA MAGNUSSON (M):
          </note>
          <note>
            Fru talman! Som min värderade kollega Lars Hjälmered så väl uttryckte
            det är det västsvenska paketet oerhört viktigt. Det är en investering
            som är helt ovärderlig för göteborgare, för Västsverige och för
            hela Sverige. Detta paket måste värnas och vårdas.
          </note>
          <note>
            Mot bakgrund av vad infrastrukturministern nu har visat är jag
            orolig för att man inte vårdar paketet. Jag skulle önska att infrastrukturminister
            Anna Johansson gav oss bättre svar än dem hon har gett i svaret
            till Lars Hjälmered. Jag är därför väldigt tacksam för att den
            här diskussionen har kommit upp.
          </note>
          <note>
            Trängselskatten har det varit en stor diskussion om, inte bara
            i Göteborg utan i hela Västsverige. Det är viktigt att vi vårdar
            och värnar det avtal där staten är en viktig ingående part.
          </note>
          <note>
            Infrastrukturminister Anna Johansson sa i sin inledning att hon
            och regeringen inte har brutit mot riksdagsbeslutet. En av parterna,
            Göteborgs stad, anser dock att man har brutit mot avtalet gentemot
            Göteborg. Jag tycker att det är viktigt att detta inte går ut
            över någon annan.
          </note>
          <note>
            Nu säger infrastrukturministern att det inte ska gå ut över någon
            annan. Jag vill dock ta upp den principiella inställningen, nämligen
            att har man ingått ett avtal är det det som måste gälla. Man kan
            inte trixa med det under resans gång, utan man måste kunna lita
            på varandra som avtalspartner.
          </note>
          <note>
            Infrastrukturministern säger att detta inte ska drabba det västsvenska
            paketet eller göteborgarna. Men vem kommer det att drabba då?
            Vilka andra projekt kommer att behöva inställas eller försenas?
            Det skulle vara bra om vi fick ett svar om vem som kommer att
            drabbas. Det kanske är Norrbotniabanan, som har diskuterats här
            tidigare – vad vet jag?
          </note>
          <note>
            Detta är en mycket viktig förtroendefråga. Infrastrukturministern
            sa i den tidigare debatten att detta är kallare än Antarktis.
            Så uttryckte hon sig. Jag kan ge ett annat exempel på något som
            är kallare än Antarktis och som Anna Johansson har haft en mycket
            aktiv del i, nämligen det så kallade Backaundantaget.
          </note>
          <note>
            Trängselskatten innehåller ett stort misstag när det gäller den
            del av Göteborg som heter Backa. Alliansregeringen gjorde klart
            att från den 1 januari 2015 skulle Backaundantaget realiseras,
            alltså att de som bor i Backa skulle få en lättnad i fråga om
            trängselskatten. Detta är över ett år sedan. Backaundantaget är
            kallare än Antarktis i dag, eller, som Leif Pettersson uttryckte
            det: Det är längre bort än Mars.
          </note>
          <note>
            Jag vill gärna få svar från infrastrukturministern om när vi
            kan få se Backaundantaget realiserat. Det är dags nu. Det är en
            förtroendebransch vi arbetar i. Vi behöver få veta mer om trängselskatten
            och budgettrixandet men också om ni kommer att realisera Backaundantaget.
          </note>
          <note type="speaker">
            Anf. 116 Statsrådet ANNA JOHANSSON (S):
          </note>
          <note>
            Fru talman! Vikten av att det här paketet kommer till stånd och
            att de olika objekt som ingår i det blir av är naturligtvis oerhört
            centralt. Det handlar om att förbättra möjligheterna för godstrafiken
            till och från Göteborgs hamn, som är avgörande för hela Sveriges
            exportindustri, och om möjligheterna att starta nya företag och
            skapa nya arbetstillfällen i västra Götaland. Och det handlar
            framför allt om möjligheten för Göteborg som stad och Göteborgsregionen
            att växa med nya bostäder, nya arbetstillfällen och en fungerande
            pendling.
          </note>
          <note>
            Jämfört med andra storstäder har Göteborg sämre infrastruktur
            och kollektivtrafik. De här satsningarna, inte minst Västlänken,
            som kommer att innebära stora möjligheter för tågtrafiken till
            och från Göteborgs central och för pendeltågstrafiken, är helt
            avgörande.
          </note>
          <note>
            Därför kommer regeringen självklart att vårda den överenskommelse
            som finns mellan parterna i det här projektet. Västra Götaland
            är en av parterna. Göteborgs kommun är en. Hallandsregionen är
            ytterligare en, och sedan är det naturligtvis staten. Där är det
            en viktig princip. Till skillnad från i Stockholm, där man inte
            hade den typen av överenskommelse, finns det en överenskommelse
            om att intäkterna från trängselskatten ska användas till satsningar
            i det här geografiska området. Det är naturligtvis en oerhört
            viktig princip, också för att upprätthålla en legitimitet kring
            uttaget av trängselskatt med anledning av hur den diskussionen
            har varit.
          </note>
          <note>
            Däremot är det naturligtvis inte avgörande för projektets trovärdighet
            eller för framskridandet från exakt vilket konto de här pengarna
            tas. Det som är viktigt är att staten står för sin del av åtagandet,
            det vill säga att den summa som trängselskatterna inbringar ska
            staten bidra med. I den delen finns det inga som helst tveksamheter.
            Staten står fast vid sin del av avtalet och kommer så att fortsätta
            göra.
          </note>
          <note>
            Jag tycker att det är väldigt intressant när Cecilia Magnusson
            tar upp frågan om Backaundantaget. I oktober 2014 tillträdde jag
            som infrastrukturminister. Om den tidigare alliansregeringen hade
            haft för avsikt att införa ett undantag den 1 januari 2015 är
            det jättekonstigt att det inte fanns någonting förberett för det
            på Finansdepartementet när jag tillträdde i oktober 2014. Det
            hade varit en rekordsnabb process om det skulle utredas, lagrådsremitteras,
            riksdagsbehandlas och dessutom införas ett nytt system från den
            1 januari 2015 när det inte var förberett i oktober 2014.
          </note>
          <note type="speaker">
            Anf. 117 LARS HJÄLMERED (M):
          </note>
          <note>
            Fru talman! Jag ska säga något kort om Backaundantaget. Man kan
            dividera om hur mycket som var förberett och inte. Vi kan bara
            konstatera att finansminister Magdalena Andersson stod i valkampanjen
            och var otroligt tydligt med ett vallöfte från Socialdemokraternas
            sida. Det är alltså inte infört, och vi skriver nu 2016.
          </note>
          <note>
            Det skapar en osäkerhet om viktiga investeringar i Göteborg.
            Det handlar om trovärdigheten kopplad till det västsvenska paketet.
            Det är en osäkerhet i onödan.
          </note>
          <note>
            Sedan kommer vi in på finansieringen och budgettrixandet. Där
            är infrastrukturministern tydlig med att det är just ett budgettrixande.
            Det är ökade kostnader för migration, sjukskrivning etcetera.
            För att få någon ordning på ekonomin behövde man trixa. Det är
            bra att det är tydligt i den delen.
          </note>
          <note>
            Jag ställde också mina frågor för att få ett ganska tydligt löfte
            från ministerns sida om att jag som göteborgare inte ska ta en
            extra kostnad. I den delen tycker jag att det är bra att det kommer
            ett tydligt besked. Det är alltså inte de andra avtalsslutande
            parterna som ska in i det hela.
          </note>
          <note>
            Men kvar i den här diskussionen, fru talman, är åtminstone två
            frågor. Varför har regeringen och Trafikverket inte informerat
            de andra avtalsslutande parterna om att man skulle göra detta
            budgettrixande? Det är rätt konstigt med den förvåning vi kunde
            se hos lokala partikollegor, brett politiskt, kring frågan: Varför
            agerar man på ett sådant sätt? Sedan har vi den ekonomiska frågan,
            fru talman, som jag ställde i det förra inlägget och som jag vill
            upprepa. Statsrådet Johansson säger: Nu är det låg ränta. Det
            ger inte jättestora kostnader. Men då är min fråga: Hur stora
            extrakostnader ger det? Vi vet att Trafikverket har lämnat en
            promemoria till Finansdepartementet där de har sagt att skulle
            man göra detta under hela avtalsperioden handlar det om en extrakostnad
            på ungefär 1 miljard kronor för staten. Nu är det inte aktuellt
            i den storleksordningen, men faktum kvarstår. Kommer regeringen
            att fortsätta med detta också andra budgetår efter 2016? Det torde
            vara en ganska enkel fråga för infrastrukturministern att svara
            på: Överväger man detta eller inte? Vad blir de årliga extrakostnaderna
            för ytterst oss som skattebetalare?
          </note>
          <note>
            När man trixar på det här sättet är det inte som att det inte
            ger en kostnad eller som att någon annan betalar. Det är alltid
            Sveriges skattebetalare som får betala för den typ av göranden
            som regeringen håller på med, som när det gäller den här typen
            av trixande. Då tycker jag att det vore ansvarsfullt och anständigt
            om ministern kunde svara på: Vilken extrakostnad ger det när regeringen
            trixar på detta sätt? Kommer man att använda den här rockaden
            också under kommande budgetår? Återigen: Varför har man inte informerat
            de andra avtalsslutande parterna om att man skulle göra detta?
            Det är något som hade kunnat undvika rätt mycket av den osäkerhet
            vi har kunnat se i den här frågan.
          </note>
          <note type="speaker">
            Anf. 118 CECILIA MAGNUSSON (M):
          </note>
          <note>
            Fru talman! Jag blir lite beklämd när infrastrukturministern
            vägrar svara på de frågor som vi har ställt och väldigt klart
            framfört. Det är självklart att det är oerhört viktigt – jag är
            glad att infrastrukturministern säger det – att det västsvenska
            paketet kommer att genomföras. Men det är faktiskt viktigt att
            man gör det enligt det avtal som man har slutit.
          </note>
          <note>
            Infrastrukturministern vägrade att ta ordet ” avtal ” i sin mun.
            Hon kallade det en ” överenskommelse ” . Ett avtal är viktigare
            än en överenskommelse. Jag skulle uppskatta om infrastrukturministern
            här i kammaren kunde garantera att staten kommer att stå fast
            vid det avtal som vi har.
          </note>
          <note>
            Jag ställde också frågan: Vilka andra projekt kommer att drabbas
            av att ränt ekostnaderna kommer att belasta någon annan för de
            upptagna lån som man har för att finansiera det västsvenska paketet?
          </note>
          <note>
            Anna Johansson! När kommer ni att realisera Backaundantaget?
            När det gäller flera frågor och interpellationer har infrastrukturministern
            sagt: Med skyndsamhet behandlar vi detta. Det har man snart gjort
            i tre kvarts år. När har man skyndat klart? När kan Backaborna
            få sitt undantag från trängselskatten?
          </note>
          <note type="speaker">
            Anf. 119 Statsrådet ANNA JOHANSSON (S):
          </note>
          <note>
            Fru talman! Jag kan en gång till hänvisa till det avtal som föreligger,
            eftersom jag har använt det uttrycket vid flera tillfällen.
          </note>
          <note>
            Jag fick fyra frågor i interpellationen från Lars Hjälmered.
            Jag har faktiskt svarat på alla fyra. Om vi ska komma någon vart
            i en sådan här diskussion är det bra om vi också lyssnar till
            varandra. Då blir det mycket enklare.
          </note>
          <note>
            Staten står fast vid sin del av överenskommelsen, sin del av
            avtalet. Den summa som man får in från trängselskatterna ska också
            användas i det västsvenska paketet. Sedan gör man en annan finansiering
            av de pengarna. Men det som är viktigt för göteborgarna är naturligtvis
            att de projekt som det här omfattar fortsätter enligt plan och
            att staten står fast vid sin del av avtalet. De här pengarna står
            staten för, eftersom trängselskatten är en statlig skatt som går
            in i statskassan. När det gäller statskassan är det inte så att
            pengarna liksom rinner ned i olika rör och att de sedan stannar
            där, utan en budget är en helhet.
          </note>
          <note>
            Man skulle kunna ställa en fråga tillbaka. Vi hamnade i ett läge
            där de kraftiga migrationsströmmar som vi såg i slutet av förra
            året medförde stora ökade kostnader för staten. Anser Moderaterna
            att det hade varit bättre att inte betala ut de extra medlen till
            kommuner och landsting för att klara av de extra kostnader som
            uppstod? Det var nämligen det valet man gjorde. Det handlade om
            att dra ned på andra saker eller att hantera frågor på ett annat
            sätt för att slippa göra den typen av neddragningar eller säga
            till kommunerna: Nu får ni klara detta bäst ni kan.
          </note>
          <note>
            Regeringen valde att skjuta till medel för att kommuner och landsting
            skulle klara den svåra uppgift som de ställdes inför. Det har
            jag inga problem med att stå för. Men vi står också upp för avtalet.
          </note>
          <note>
            Med vallöften är det så att man har fyra år på sig att leverera.
            Än så länge har det inte ens gått ett och ett halvt år sedan regeringen
            tillträdde. Vi har redan levererat när det gäller merparten. Antingen
            är vi färdiga med leverans eller så har vi påbörjat leverans när
            det gäller i stort sett alla de vallöften som vi gav. Och vi har
            fortfarande två och ett halvt år på oss.
          </note>
          <note>
            Ni behöver inte vara oroliga för att vi inte kommer att leverera
            i fråga om vårt vallöfte. Det kommer vi att göra. Men jag tycker
            fortfarande att det som jag nämnde tidigare är intressant. Om
            den tidigare regeringen hade tänkt införa Backaundantaget från
            den 1 januari 2015, som Cecilia Magnusson påstår, undrar jag:
            Varför fanns det inget förberett i Finansdepartementet när Magdalena
            Andersson klev in där i oktober? Det hade gått mycket fortare
            då. Det fanns ingenting. Hon fick börja från början. Det fanns
            inget som var skickat till Lagrådet. Det här är ju en lagstiftningsförändring,
            eftersom hela trängselskatten är en lag.
          </note>
          <note>
            Vi fortsätter att jobba skyndsamt med frågan och kommer att leverera
            även på detta vallöfte. Det kan ni vara helt trygga med.
          </note>
          <note type="speaker">
            Anf. 120 LARS HJÄLMERED (M):
          </note>
          <note>
            Fru talman! När det gäller frågan om kommuner och landsting slöts
            det först en överenskommelse mellan regeringen och ett antal partier
            om migration, och extra resurser i kommuner och landsting var
            alltså en del av det.
          </note>
          <note>
            Låt oss lämna den diskussionen och komma tillbaka till huvudfrågan
            om trängselskatt. Infrastrukturministern sa alldeles nyss: Lars
            Hjälmered ställde fyra frågor som jag har svarat på. Jag kan bara
            konstatera att min andra fråga, fru talman, löd så här: Hur stor
            extra kostnad uppskattar statsrådet kommer att uppstå genom att
            finansieringen av Västsvenska paketet sker med lån i stället för
            intäkter från trängselskatten?
          </note>
          <note>
            Vi har ännu inte hört något svar på den frågan. Ministern säger
            att räntan är låg nu, så kostnaden torde, antar jag, vara lägre
            än om det är ett högre ränteläge. Då får jag väl för en tredje
            gång upprepa frågan: Hur stor extra kostnad i kronor eller miljoner
            kronor räknar ministern med att den här abrovinken, budgettrixandet,
            ger upphov till som landar på utvecklingsanslaget i statens budget?
            Det är väl en ganska enkel fråga att svara på.
          </note>
          <note>
            Den andra frågan är: Tänker sig regeringen att man ska fortsätta
            med den här typen av lånefinansiering vad gäller Västsvenska paketet
            och Stockholmsöverenskommelsen, inte bara 2016 utan också kommande
            år? Då kan man ju lägga kostnaderna på varandra så att det blir
            en rätt ansenlig kostnad som rimligen kommer att trycka ut någonting
            annat.
          </note>
          <note>
            Man kan säga att ränteläget är lågt och att det inte blir så
            jättestora kostnader, men allt annat lika genererar det en extra
            kostnad , och kvar för ministern att svara på är: Hur stor blir
            denna extra kostnad?
          </note>
          <note>
            Vi tar det en tredje gång så får ministern en tredje chans att
            svara på detta.
          </note>
          <note type="speaker">
            Anf. 121 Statsrådet ANNA JOHANSSON (S):
          </note>
          <note>
            Fru talman! Jag har som sagt var redan svarat på alla de fyra
            frågorna. När det gäller den fråga som Lars Hjälmered lyfter i
            sitt sista inlägg här var svaret att det torde bli en tämligen
            liten fördyring, men exakt hur stor eller liten vet vi inte eftersom
            vi inte har fått den uppskattningen än.
          </note>
          <note>
            Den här regeringen fattar beslut om varje års budget i oktober
            månad. Det har vi för avsikt att göra även detta år, det vill
            säga komma med förslag om 2017 års budget till riksdagen under
            hösten i år. Det innebär att vad vi tänker göra under budgetåret
            2017 har vi naturligtvis inte tagit ställning till än. Det tror
            jag inte är något unikt för den här regeringen, utan det är en
            ganska vanlig ordning att man fattar beslut på det sättet.
          </note>
          <note>
            När det gäller varför de andra parterna inte blev informerade
            var det så att redan i december förra året redogjorde Magdalena
            Andersson i en debattartikel för de åtgärder som regeringen vidtog
            för att komma under utgiftstaket utan att belast a kommuner och
            landsting . Jag tolkar Lars Hjälmereds svar i inläggen här som
            att Moderaterna hade föredragit en åtstramning på kommunsektorn
            i stället för att lösa problemen på det här sättet, och det är
            ju också ett besked.
          </note>
          <note>
            Skälet till att det inte ytterligare informerades var att man
            från regeringens och Trafikverkets sida gjorde bedömningen att
            detta inte var en åtgärd som påverkade avtalstroheten. Därför
            fanns det ingen anledning. S taten står kvar vid sitt åtagande
            enligt avtalet.
          </note>
          <note>
            De pengar som staten har sagt att man ska bidra med kommer staten
            att bidra med. Alltså finns det ingenting som påverkar avtalet
            i grunden. Det är skälet till att det inte informerades ytterligare.
            Men uppgifterna fanns tillgängliga i december förra året.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:366 om transporter till och
            från Bromma
          </note>
          <note type="speaker">
            Anf. 122 Statsrådet ANNA JOHANSSON (S):
          </note>
          <note>
            Fru talman! Edward Riedl har frågat mig vad jag gör för att främja
            utbyggnaden av kollektivtrafik till Bromma flygplats.
          </note>
          <note>
            Inledningsvis vill jag tydliggöra att ansvaret för kollektivtrafiken
            till Bromma flygplats ligger på Stockholms läns landsting , som
            är den regio ­ nala kollektivtrafikmyndigheten. Staten medfinansierar
            via nuvarande länsplan till exempel Tvärbanans Kistagren , som
            skulle kunna kollektiv ­ trafikförsörja Bromma flygplats, och
            jag kan bara beklaga att den har skjutits fram vid flera tillfällen.
          </note>
          <note>
            För att åstadkomma ett effektivt och modernt transportsystem
            som hänger samman med stadsutveckling har regeringen fattat beslut
            om så kallade stadsmiljöavtal – stöd för investeringar i anläggningar
            och/eller nya transportlösningar för kollektivtrafik. Därutöver
            pågår inom ramen för den så kallade Sverigeförhandlingen ett arbete
            med att öka bostadsbyggandet i storstäder med kostnadseffektiva
            kollektivtrafikåtgärder.
          </note>
          <note>
            Dessa insatser bedömer regeringen sammantaget ger ett bra stöd
            för utveckling av kollektiva transporter i våra storstäder. Ansvaret
            för den konkreta planeringen av kollektivtrafikobjekt ligger dock
            kvar på regional nivå.
          </note>
          <note type="speaker">
            Anf. 123 EDWARD RIEDL (M):
          </note>
          <note>
            Fru talman! Tack, ministern, för svaret! Ibland diskuteras Bromma
            flygplats som om det vore en fråga bara för Stockholm. Inget kunde
            enligt mig vara mer fel. Bromma flygplats är hela Sveriges flygplats.
            Vi som bor i olika delar av vårt avlånga land behöver goda kommunikationer
            till och från vår huvudstad i precis lika stor utsträckning som
            alla de som bor i Stockholm. Det är faktiskt allas vår flygplats
            det handlar om.
          </note>
          <note>
            När den nya S- och MP-regeringen tillträdde efter valet 2014
            stod det tidigt klart att den nya regeringen ville lägga ned Bromma
            flygplats. En förhandlingsperson tillsattes med just det uppdraget,
            trots att en majoritet av riksdagen var emot regeringens planer.
            Det tog drygt ett år och flera tillkännagivanden och KU-anmälningar
            innan regeringen före jul förra året meddelade att man inte avsåg
            att fullfölja de planer man hade, åtminstone inte i nuläget, som
            vi kan tolka det.
          </note>
          <note>
            När ministern i sitt svar vill låta er som lyssnar tro att det
            är Alliansen i Stockholms läns landsting som är ansvariga för
            att Tvärbanan försenats är det helt enkelt fel. Tvärbanans Kistagren
            , som skulle kunna kollektivtrafikförsörja Bromma flygplats med
            spårbunden trafik , har försenats eftersom den regering som Anna
            Johansson är minister i har skapat osäkerhet kring Bromma flygplats
            existens.
          </note>
          <note>
            Fru talman! Är ministern nu positiv till att dra spårväg till
            Bromma flygplats så att vi får en spårbunden kollektivtrafikförsörjning
            till denna flygplats i vår huvudstad?
          </note>
          <note type="speaker">
            Anf. 124 TERES LINDBERG (S):
          </note>
          <note>
            Fru talman! Jag skulle vilja börja med att tacka Edward Riedl
            för att han lyfter upp frågan om kollektivtrafiken i Stockholmsregionen.
          </note>
          <note>
            Frågan om Tvärbanans Kistagren är en fråga som har harvats länge.
            Själv har jag varit po litiker i Stockholms stadshus. B land annat
            var jag vice ordförande i stadsbyggnadsnämnden mellan 2006 och
            2010. Då höll vi på inte minst med den här frågan, och trafikstarten
            planerades till 2016. Jag kan väl säga att det var långt innan
            den nuvarande regeringen hade tillträtt.
          </note>
          <note>
            Det har hänt en del på vägen. Från att byggstarten skulle vara
            2014 har vi i dag ännu inget genomförandebeslut. Edward Riedl
            försöker göra gällande, fru talman, att det skulle vara den sittande
            regeringens fel att genomförandebeslutet inte är taget, men ingenting
            kan vara mer fel.
          </note>
          <note>
            I själva verket handlar det om att vi har en moderatledd landstingsledning
            som sitter på sin tredje mandatperiod och som fortfarande inte
            har lyckats hålla ekonomin i schack. I underlaget inför förra
            årets budget saknade man 2 miljarder i investeringsbudgeten, och
            då var man tvungen att dra ned på något. Det var bland annat Tvärbanans
            Kistagren som fick vänta, detta trots att Stockholms läns landsting
            under hela den här perioden haft landets högsta landstingsskatt.
            Man är alltså inte lågtaxerad, utan det handlar i själva verket
            om att vi har en landstingsledning som inte klarar av att hålla
            i pengarna eller att göra de prioriteringar som behövs för att
            Stockholmsregionen ska kunna utvecklas.
          </note>
          <note>
            Det är alltså finansieringen som saknas, ingenting annat. Det
            har ingenting med Bromma flygplats att göra. I själva verket handlar
            Tvär banans Kistagren om behovet av en bra kollektivtrafik till
            ett av landets viktigaste företagscentrum, nämligen Kista, och
            om att koppla ihop det med övrig kollektivtrafik på ett bra och
            smart sätt.
          </note>
          <note>
            Flygplatsen är faktiskt helt oväsentlig i det här sammanhanget,
            men det är klart att det vore lämpligt med spårbunden kollektivtrafik
            dit. Om inte flygplatsen fanns där skulle åtminstone 30 000 bostäder
            kunna byggas. Då skulle det också behövas spårbunden kollektivtrafik.
            Den frågan är alltså irrelevant. Flygplatsen är i det här sammanhanget
            inte det viktiga och har ingenting med den här banan att göra.
          </note>
          <note>
            Fru talman! Jag betackar mig för att man far med osanning, för
            det är vad det handlar om i själva verket.
          </note>
          <note>
            Å andra sidan är det här ett angeläget projekt, och jag är jätteglad
            att Edward Riedl är med och drar i frågorna om behovet av kollektivtrafiksatsningar
            i Stockholmsregionen. Jag hoppas att du gör det i fortsättningen
            också och att du hjälper till att tala om för dina partikollegor
            i Stockholms läns landsting hur viktig den här satsningen är.
            Inte minst ser jag fram emot Edward Riedls och Moderaternas prioriteringar
            i den statliga ekonomin framöver och deras prioriteringar rörande
            kollektivtrafik i Stockholms läns landsting.
          </note>
          <note>
            Vi stockholmare behöver absolut all draghjälp vi kan få.
          </note>
          <note type="speaker">
            Anf. 125 Statsrådet ANNA JOHANSSON (S):
          </note>
          <note>
            Fru talman! Mycket ska man höra, höll jag på att säga. Jag kan
            bara konstatera att i den nationella planen , som vi har diskuterat
            tidigare här i dag , finns faktiskt medel avsatta, totalt 591
            miljoner kronor, till medfinansiering av Tvärbanan som vi diskuterar
            här i dag.
          </note>
          <note>
            Intressant i sammanhanget är att antingen är den moderatledda
            regimen i Stockholms läns landsting synsk eller också hade också
            den tidigare majoriteten i Stockholms stadshus betänkligheter
            kring Bromma flygplats. Redan i mars 2013 skedde det som gjorde
            att man sköt upp byggstarten i två år. Det var ett tjänstemannaförslag,
            därför att tjänstemännen hade upptäckt att pengarna inte räckte
            till det man hade planerat.
          </note>
          <note>
            S ocialdemokrater na i landstinget var kritiska till att kostnaderna
            för Spårväg City och Roslagsbanan hade dragit iväg på ett sätt
            så att pengarna inte räckte till Tvärbana n Kista. Det är märkligt
            att detta skedde ett och ett halvt år innan den här regeringen
            tillträdde. Om det var en kristallkula man hade den gången som
            gjorde att man listade ut att den kommande regeringen eventuellt
            skulle ha synpunkter på Bromma flygplats eller om den moderatledda
            ledningen i Stockholms läns landsting helt enkelt inte har kunnat
            hålla i pengarna och uppfylla sina åtaganden gentemot stockholmarna
            kan man fundera på. Jag vet vad jag tror i den frågan.
          </note>
          <note type="speaker">
            Anf. 126 EDWARD RIEDL (M):
          </note>
          <note>
            Fru talman! Min kollega i trafikutskottet Teres Lindberg, socialdemokrat
            från Stockholm , ska jag säga också så att alla har förstått det
            ifall det inte framgick av hennes tidigare inlägg, är glad att
            jag som kommer från Västerbotten i Norrland är positiv till infrastruktur
            i Stockholm. Möjligen är det underförstått att jag inte borde
            bry mig om det egentligen.
          </note>
          <note>
            Min poäng är att Bromma flygplats är hela Sveriges flygplats.
            Jag noterar i Teres Lindbergs inlägg att hon inte riktigt ser
            det på det sättet utan tycker att flygplatsen är oväsentlig och
            att hon hellre skulle vilja bygga bostäder där. Det är så jag
            tolkar henne.
          </note>
          <note>
            Poängen i mitt första inlägg var just att den här regeringen
            har skapat osäkerhet kring Bromma flygplats framtid. Trots löften
            före valet om att man inte skulle röra Bromma flygplats, lägga
            ned flygplatser eller införa flygskatt och sådant heller – det
            är bara några i raden av alla brutna vallöften – skapade man osäkerhet
            så fort man klev in i regeringsställning. Man har skapat osäkerhet
            kring flygplatsens framtid, och i det läget är det svårt att bygga
            spårbunden trafik för att kollektivtrafikförsörja området, och
            då blir det förseningar. Det var precis det jag pratade om.
          </note>
          <note>
            Jag frågar inte ministern om hon är positiv till spårbunden trafik
            till Bromma flygplats för att vara fräck, fru talman, utan jag
            frågar det för att man före jul ville lägga ned den här flygplatsen.
            Därför kvarstår min fråga till ministern – hon svarade på en massa
            andra saker men inte just det – om hon vill ha spårbunden trafik
            till Bromma flygplats. Ja eller nej! Det är en enkel fråga. Eller
            har hon samma uppfattning som sin partikollega att Bromma flygplats
            är oväsentlig?
          </note>
          <note type="speaker">
            Anf. 127 TERES LINDBERG (S):
          </note>
          <note>
            Fru talman! Det är mycket riktigt så att jag och Edward Riedl
            kanske inte har samma inställning till Bromma flygplats. Men det
            har inte med flygplatsens varande att göra, utan det har med helt
            andra saker att göra, inte minst med Stockholm som landets tillväxtmotor
            och med behovet av bostäder i Stockholmsregionen. Det är min inställning.
            Men den har ingenting att göra med Tvärban ans dragning – v are
            sig flygplatsen eller min inställning till Bromma flyget, eller
            din för den delen – utan den har att göra med Kista arbetsplatsetablering
            och förhållandet till övriga Stockholms län. Det är den centrala
            frågan här.
          </note>
          <note>
            Men flygplatsen ligger där, o ch då är det klart att man ska
            använda den när man drar spårbunden trafik. Vad Edward Riedl försökte
            göra gällande, fru talman, är att detta på något sätt skulle ha
            med flygplatsens varande eller icke varande eller med någon utredning
            att göra. Det kan inte vara mer fel.
          </note>
          <note>
            Jag vet också att Edward Riedl själv flyger via Bromma. Om han
            tittar sig omkring när han åker därifrån mot Stockholm ser han
            att man just nu gjuter en betongbro vid infarten. Där ska Tvärbanan
            gå så småningom. Man har låtit tjuvstarta gjutningen av denna
            bro innan byggstarten ens är beslutad just för att det också ligger
            ett stort köpcentrum där som har behov av att bygga ut.
          </note>
          <note>
            Det finns risk att dina kompisar i landstinget skjuter på det
            här ännu längre så att stockholmarna står där med en 340 meter
            lång betongbro som ingen kan använda av den enkla anledningen
            att ifall Tvärban an dras och ifall man inte backar ur skulle
            det bli för dyrt att behöva gå in i ett köpcentrum och dra en
            bro i efterhand.
          </note>
          <note>
            Fru talman! Jag hoppas verkligen att Edward Riedl hjälper till
            här så att de nödvändiga besluten tas.
          </note>
          <note type="speaker">
            Anf. 128 Statsrådet ANNA JOHANSSON (S):
          </note>
          <note>
            Fru talman! Tvärbanan Kista började planeras 2009. Fram till
            mars 2013 var byggstart planerad till 2016. I mars 2013 kom ett
            besked om att pengarna inte räckte, och därför sköt man upp byggstarten
            till 2018. Det har alltså ingenting med regeringens eventuella
            inställning till Bromma flygplats att göra.
          </note>
          <note>
            Dessutom blir inte den här spårvägsförbindels en onödig eller
            överflödig om Bromma flygplats skulle försvinna nu eller någon
            gång i framtiden. Om man skulle etablera bostäder i det här området
            skulle ju den byggnationen också behöva kollektivtrafikförsörjas.
            Att försöka skylla den försenade byggstarten av den här t v ärbanan
            på regeringen är ett långskott, för att vara snäll.
          </note>
          <note>
            Jag tycker att det är jättebra med utbyggd kollektivtrafik. Därför
            satsar regeringen också ganska mycket pengar, 500 miljoner per
            år, på stadsmiljöavtalen för att stärka kommunernas satsningar.
            Det är dock fortfarande de regionala kollektivtrafikmyndigheterna
            som är ansvariga för kollektivtrafikutbyggnaden och för att ta
            fram planer.
          </note>
          <note>
            Staten kan ibland vara med och medfinansiera. Det ligger statliga
            pengar i nationell plan för just det här projektet, och den har
            den här regeringen inte ändrat. Pengarna finns där alltså, från
            den statliga sidan. Men landstinget har inte klarat av att leverera.
          </note>
          <note>
            Den här interpellationen ska kanske inte ställas i just den här
            salen utan snarare till den styrande majoriteten i landstingsfullmäktige
            i Stockholms län där. Det är nämligen de som inte har klarat av
            sitt åtagande.
          </note>
          <note>
            Den här regeringen står fast vid det som finns med i nationell
            plan. De pengarna finns avsatta, precis enligt plan. Men den moderatledda
            regimen i Stockholms län levererar inte. Det är det som är problemet.
            Och det kan jag inte ta ansvar för.
          </note>
          <note type="speaker">
            Anf. 129 EDWARD RIEDL (M):
          </note>
          <note>
            Fru talman! Som jag sa i mitt första inlägg har den sittande
            regeringen skapat enorm osäkerhet kring Bromma flygplats framtid.
            Före valet lovade Socialdemokraterna att de inte skulle röra den.
            Flygskatter och liknande skulle inte införas. Efter valet satte
            de sig i regeringsställning med Miljöpartiet, och helt plötsligt
            vill man införa flygskatter och lägga ned flygplatser som Bromma.
            Det skapar enorm osäkerhet runt om i vårt avlånga land.
          </note>
          <note>
            Den som har lyssnat på debatten kan ganska tydligt följa Socialdemokraternas
            perspektiv. Det gäller inte minst Socialdemokraterna i Stockholm;
            Bromma flygplats är deras fråga och ingen annans. Det handlar
            om handel ute i Kista, på köpcentrumet där, snarare än hela Sveriges
            rätt till sin huvudstad, till goda kommunikationer med sin huvudstad.
            Det är det frågan handlade om i grunden, det vill säga hela Sveriges
            rätt att komma till och från huvudstaden.
          </note>
          <note>
            Fru talman! Jag har frågat ministern om hon vill bygga spårväg
            till Bromma flygplats. Jag vet inte om min frågeställning är otydlig
            eller om den är särskilt komplicerad. Men ministern har valt att
            med precision undvika att svara på just den frågan. Jag har bara
            bett om ett enkelt ja eller nej. Är man för eller emot att bygga
            spårväg till Bromma flygplats? Det borde vara enkelt att svara
            på.
          </note>
          <note>
            Är det på det sättet att Anna Johansson, liksom partikollegan
            Teres Lindberg, tycker att Bromma flygplats är oväsentlig? Socialdemokratins
            syn på Bromma flygplats är kanske att det är en oväsentlig flygplats.
          </note>
          <note type="speaker">
            Anf. 130 Statsrådet ANNA JOHANSSON (S):
          </note>
          <note>
            Fru talman! Som jag sa i ett tidigare inlägg är kollektivtrafikutbyggnad
            och kollektivtrafikplaner inte ett statligt ansvar. Därför är
            det inte jag som ska svara på om jag vill ha spårväg till Bromma
            flygplats eller inte. Den frågan måste ställas i Stockholms läns
            landstingsfullmäktige.
          </note>
          <note>
            Däremot svarade jag ganska tydligt att jag tycker att det är
            bra med utbyggd kollektivtrafik, i storstäderna och i städer över
            huvud taget. Därför skjuter regeringen också till pengar. Vi tycker
            till och med att det är bra med kollektivtrafik i landsbygd och
            skjuter till pengar till det också.
          </note>
          <note>
            Det skulle vara intressant att fortsätta resonemanget om på vilket
            sätt Edward Riedl tycker att man borde ha löst frågan. Tycker
            han på riktigt att staten ska bekosta kollektivtrafik till just
            den här flygplatsen till 100 procent? Vad vill han egentligen
            att jag ska svara på?
          </note>
          <note>
            Jag har svarat på frågan. Pengarna som finns i statlig medfinansiering
            finns kvar.
          </note>
          <note>
            Det är inte regeringen som är svaret skyldig i den här frågan.
            Det är Stockholms läns landsting. Redan i mars 2013 sköts byggstarten
            upp till 2018 , från att ha varit planerad till 2016. För det
            kan jag inte ta något ansvar. Däremot finns det andra som borde
            ta ansvar för det.
          </note>
          <note>
            Den här utbyggnaden och andra utbyggnader av kollektivtrafik,
            i Stockholm och andra delar av landet, är oerhört väsentlig för
            att vi ska kunna få ökat bostadsbyggande och för att människor
            ska kunna pendla. Regeringen står upp för sin del. Jag hoppas
            att vi har parter runt om i landet som orkar stå upp för sin del.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2015/16:369 om drönarnas inverkan
            på flygsäkerheten
          </note>
          <note type="speaker">
            Anf. 131 Statsrådet ANNA JOHANSSON (S):
          </note>
          <note>
            Fru talman! Edward Riedl har frågat mig vad jag gör för att förhindra
            att en flygolycka som orsakas av en drönare ska inträffa.
          </note>
          <note>
            Låt mig börja med att konstatera att Sverige sedan 2009 har föreskrifter
            som reglerar bland annat konstruktion av och verksamhet med obemannade
            luftfartyg under 150 kilo. Dessutom är luftfartslagen tillämplig
            på alla slags luftfartyg, även på så kallade drönare.
          </note>
          <note>
            Vad gäller flygning i närheten av flygplatser är området en mil
            runt en flygplats i princip kontrollerat luftrum. Det grundläggande
            kravet i ett kontrollerat luftrum är att drönare får användas
            endast i avgränsat luftrum. Det innebär att flygning med drönare
            i dag, oavsett storlek på farkosten, inte får blandas med bemannade
            luftfartyg. Ska man flyga i kontrollzon måste man ha tillstånd
            från flygtrafikledningen.
          </note>
          <note>
            Det är oerhört viktigt att användare av drönare känner till och
            följer de regelverk som finns. Transportstyrelsen sprider information
            om vad som gäller, exempelvis genom sin hemsida, kontakt med leksaksbutiker
            och flajern Flyg säkert med din drönare , för att öka kunskapen
            bland användarna. Myndigheten för också en dialog med operatörsföreningen
            UAS Sweden om de händelser som skett och hur flygsäkerheten kan
            förbättras.
          </note>
          <note>
            Men jag kan också konstatera att den tekniska utvecklingen, tillsammans
            med den ökade användningen av drönare och de incidenter i närheten
            av flygplatser Edward Riedl nämner, gör att det finns anledning
            att se över regelverken. Att vi dessutom har olika nationella
            regler inom EU är inte önskvärt, vare sig ur brukar- eller tillverkarperspektiv.
          </note>
          <note>
            Regeringskansliet och berörda myndigheter bedriver därför ett
            aktivt arbete kring drönare, inte minst i det pågående framtagandet
            av ett nytt europeiskt flygsäkerhetsregelverk. I förslagen som
            diskuteras finns flera intressanta idéer om hur flygsäkerheten
            kring drönare kan förbättras. Bland annat diskuteras olika kunskapskrav
            och krav på registrering för att kunna identifiera farkosten.
            Regeringen ser positivt på att ett EU-gemensamt regelverk för
            drönare tas fram och anser att det är angeläget att ett sådant
            kommer på plats i närtid.
          </note>
          <note>
            Transportstyrelsen överväger också om och hur deras nuvarande
            föreskrifter för drönare behöver moderniseras och anpassas till
            framtida EU-regler. Dialog pågår också med leverantörer av flygtrafiktjänst
            i Sverige, bland annat Luftfartsverket, just om flygning med drönare
            i kontrollzoner.
          </note>
          <note>
            Jag vill avslutningsvis betona att drönare också har många positiva
            användningsområden. Stor potential finns både för tjänsteleverantörer
            och för svensk tillverkningsindustri. Det är viktigt att vi har
            regelverk som hänger med i utvecklingen och främjar användningen
            av ny innovativ teknik. Men utvecklingen väcker också viktiga
            frågor om bland annat integritet, säkerhet och användningen av
            luftrummet, som måste hanteras. Detta är något regeringen och
            berörda myndigheter arbetar med, både nationellt och internationellt.
          </note>
          <note type="speaker">
            Anf. 132 EDWARD RIEDL (M):
          </note>
          <note>
            Fru talman! Jag vill börja med att tacka ministern för det svar
            hon har avgivit.
          </note>
          <note>
            Den tekniska utvecklingen på området med drönare går väldigt
            fort. Med ökad kapacitet och allt lägre kostnader blir tekniken
            möjlig för allt fler att använda.
          </note>
          <note>
            Jag delar ministerns i grunden positiva inställning till utvecklingen
            på området. Vi kan i dag bara ana vad den här tekniken kommer
            att kunna användas till i framtiden.
          </note>
          <note>
            I takt med att drönarna blir allt fler och med tanke på att lagar
            och regler inte är anpassade för detta finns det dock skäl att
            se över området. År 2015 rapporterades 35 incidenter av otillåten
            flygning med drönare i närheten av våra större flygplatser. Varje
            enskilt fall resulterar i bästa fall till flygförseningar och
            ekonomisk skada för företag och privatpersoner. Men i värsta fall
            kan det leda till en flygplansolycka. Inte minst de tyngre drönarna
            kan orsaka stor skada på våra passagerarflygplan , som inte är
            byggda för att i hög hastighet kollidera med tunga föremål i luften.
          </note>
          <note>
            Fru talman! I dag utsätts flygpassagerare för livsfara helt i
            onödan då det är fullt möjligt att börja lagstifta och införa
            regelverk redan i dag.
          </note>
          <note>
            Jag delar ministerns syn på att det är bra med gemensamma regelverk
            inom Easa. Flyget vinner på att många länder hittar gemensamma
            regelverk. Jag är absolut inte någon motståndare till det. Men
            de förslagen ligger två till tre år bort i tiden, och de kommer
            sannolikt inte att lösa alla utmaningar på området. Två till tre
            år alldeles för lång tid, eftersom vi har problem här och i dag
            och eftersom passagerare utsätts för risker som vi borde kunna
            hantera.
          </note>
          <note>
            Att inte påbörja arbetet med lagstiftning redan nu innebär risker
            i flygtrafiken och riskerar den positiva utvecklingen av användningsområden
            för drönare. Den hämmas när osäkerhet uppstår om framtida regelverk.
          </note>
          <note>
            Fru talman! Jag hoppas att ministern ser behovet av att börja
            agera nu. Min fråga till ministern är om jag gör rätt i att tolka
            hennes svar på det sättet att hon är beredd att gå före Easa,
            så att vi redan här och nu börjar titta på regelverk för att skärpa
            flygsäkerheten.
          </note>
          <note type="speaker">
            Anf. 133 Statsrådet ANNA JOHANSSON (S):
          </note>
          <note>
            Fru talman! Jag vill börja inlägget med att vara väldigt tydlig
            med att det finns regelverk. Det är inte tillåtet att flyga med
            drönare i kontrollerat luftrum, det vill säga luftrum runt flygplatser.
            Problemet i det här fallet är snarast att det regelverk som finns
            inte efterlevs. Det handlar i sin tur, tror jag, väldigt mycket
            om att den som äger en drönare inte är tillräckligt noga med att
            ta reda på vad som gäller, det vill säga att man behöver ha tillstånd
            för att flyga i kontrollera t luftrum och att man samsas om samma
            luftrum som alla andra luftfarkoster och styrs av flygledningen.
          </note>
          <note>
            Därför pågår det också ett omfattande informationsarbete från
            Transportstyrelsens sida för att informera om vilket regelverk
            som gäller. Parallellt med det pågår ett internt arbete i Transportstyrelsen
            med att se över föreskrifter och också ett arbete inom Regeringskansliet
            och i Transportstyrelsen för att vara med på EU-nivån och på den
            internationella nivån.
          </note>
          <note>
            Som jag framfört i ett flertal tidigare debatter i den här frågan
            anser vi att det vore olyckligt om Sverige fattade beslut om regelverk
            som sedan inte alls harmoniserar med kommande regelverk inom EU.
            Vi tror att det är viktigt, både för förutsägbarheten för dem
            som tillverkar drönare och för att kunna ge bra information till
            dem som köper drönare om att det är samma regelverk som gäller.
            Därför tror vi att det är klokt att avvakta tills EU har nya regler
            på plats. I mellantiden kan man naturligtvis titta över de föreskrifter
            som finns, vilket Transportstyrelsen gör, men att införa en helt
            ny lagstiftning eller göra väldigt omfattande förändringar av
            det regel verk som finns vore olyckligt. D et skulle ge upphov
            till en väldigt stor oklarhet om vad som gäller på området. Det
            skulle skapa än större problem, tror vi.
          </note>
          <note>
            Som sagt är det inte så att det här ä r ett regelfritt område
            och att man har rätt att framföra drönare precis hur som helst
            var man vill. I kontrollerat luftrum runt flygplatser är det redan
            otillåtet att använda drönare. Om vi hade haft skarpare lagstiftning
            och skarpare regelverk kring detta är det ändå långt ifrån säkert
            att de här situationerna inte skulle uppstå. På samma sätt som
            i andra trafiksituationer bryter människor mot de regler som finns.
            Det är ett lite annat problem än att regelverken inte är på plats.
            I det här fallet finns det regler. Om de inte följs behöver man
            jobba med uppföljning och information, och det sker.
          </note>
          <note type="speaker">
            Anf. 134 EDWARD RIEDL (M):
          </note>
          <note>
            Fru talman! Det som ministern säger stämmer – det finns givetvis
            regelverk redan i dag. Det finns också relativt god förståelse
            för de regelverk som finns hos väldigt många användare när det
            gäller kontrollerat luftrum.
          </note>
          <note>
            Men tekniken har kommit långt. Det går i dag att titta på olika
            kanaler på internet där man kan se hur drönare flyger mitt inne
            i Stockholm. Det är utanför inflygningszonen men där passagerarflygplan
            förflyttar sig, det vill säga utöver kontrollzonen. I dag är det
            inga problem att skicka upp en drönare som väger relativt mycket
            långt över 1 000 meter. Man utsätter passagerartrafiken för enorma
            risker när man gör detta.
          </note>
          <note>
            Det finns många glapp i den lagstiftning vi har. Det finns dessutom
            inga möjligheter att hantera olika typer av överträdelser. I andra
            länder håller man på och ser över hur man ska kunna neutralisera
            drönarna vad gäller terrorism och olaglig flygverksamhet i kontrollerat
            luftrum.
          </note>
          <note>
            Det finns alltså mycket man behöver göra, och vi behöver givetvis
            göra betydligt mer än det som hitintills är gjort. Easas arbete
            är jättebra, men vi kommer inte att få alla svar där. Vi vet till
            stora delar vart vi är på väg med det regelverket, så om man ville
            skulle det vara möjligt att vidta en hel del åtgärder.
          </note>
          <note>
            Jag välkomnar, precis som ministern, att Transportstyrelsen ser
            över det arbete som sker. Men man behöver också det politiska
            stödet. Kanske behöver även en del lagstiftning ses över på det
            här området.
          </note>
          <note>
            Den här utvecklingen går så pass fort att om vi väntar ytterligare
            tre år innan vi implementerar lagstiftning och gör någonting konkret
            finns det överhängande risk att det sker ett haveri i vårt land.
            Det kan vi aldrig acceptera, varken ministern eller jag. Därför
            menar jag att det finns goda möjligheter, om man vill, att tillsätta
            en utredning eller göra liknande politiskt arbete från regeringens
            sida för att hantera de här frågeställningarna, vilket behöver
            göras här och nu. De här incidenterna sker hela tiden runt omkring
            i vårt land. Framför allt kring de stora flygplatserna utsätts
            människor för helt onödiga risker.
          </note>
          <note>
            Jag kan inte tolka ministerns svar annorlunda än att hon tycker
            att det räcker med det arbete som Transportstyrelsen gör och att
            regeringen i övrigt avser att invänta det arbete som sker inom
            ramen för Easa vad gäller harmonisering av regelverken, som jag
            håller med om är bra och viktigt. Det kan gälla allt från typgodkännanden
            av drönare till säkerhetsutrustning. Vad händer när batteriet
            tar slut, hur ska drönarna landa säkert på marken och så vidare?
            Allt det är jättebra, men det krävs mer än så.
          </note>
          <note>
            Min fråga till ministern kvarstår. Kan ministern tänka sig att
            gå före i det här arbetet, eller kommer vi att sitta och vänta
            i två tre år innan vi börjar se över lagstiftningen?
          </note>
          <note type="speaker">
            Anf. 135 Statsrådet ANNA JOHANSSON (S):
          </note>
          <note>
            Fru talman! Om det vore så att de här incidenterna inträffade
            till följd av att det inte fanns något regelverk för drönare hade
            jag verkligen känt ett stort behov av att vidta åtgärder oerhört
            snabbt. Men det finns regelverk. De tillämpas dock inte i tillräckligt
            stor utsträckning. Detta är ett problem som man naturligtvis behöver
            ta tag i på olika sätt genom till exempel informationsinsatser.
            Att stävja den här typen av olaglig användning är naturligtvis
            väldigt viktigt för att undvika att det som har varit incidenter
            i stället blir olyckor.
          </note>
          <note>
            Påstår Edward Riedl på fullt allvar att det är en frånvaro av
            regler som bär skulden till de här incidenterna? Om det fanns
            ett regelverk av den typ som Edward Riedl efterfrågar, menar Edward
            Riedl att alla drönaranvändare då plötsligt skulle följa det regelverket?
            Det är i så fall en ganska intressant ingång i en diskussion.
          </note>
          <note type="speaker">
            Anf. 136 EDWARD RIEDL (M):
          </note>
          <note>
            Fru talman! Vad glad jag är att vi kommer in på just det här
            området! Nej, jag tror inte att införandet av lagar och regler
            i sig innebär att alla följer dem. Men låt oss titta på de regleringar
            vi har gjort av biltrafiken! Vi har infört körkort, nollvisioner
            och en massa andra saker. Vi har polis ­ övervakning av våra vägar
            med mera. Det tror jag gör biltrafiken säkrare. På det sättet
            har Sverige nått framgång i världen. Det finns inget annat land
            i världen som på ett bättre sätt lyckats minska antalet dödsfall
            i trafiken, och det beror på att vi har jobbat med detta metodiskt.
            Jag tror inte att det i sig är tillräckligt med lagar och regler,
            men de utgör grunden.
          </note>
          <note>
            På samma vis skulle vi kunna ha det gällande drönarna. Ministern
            och jag kanske har helt olika uppfattningar här, fru talman, men
            jag tror inte att det räcker att bara sätta upp lagar och regler
            och förvänta sig att alla följer dem. Jag tror att man måste följa
            upp med en hel del andra saker därefter. Det är det arbetet som
            vi skulle kunna påbörja. Jag menar att det inte går att vänta
            två tre år innan Easa kommer med sina förslag på hur vi ska harmonisera
            de här regelverken. Vi kommer att vara tvungna att göra ett rätt
            grundligt arbete trots att vi har fått detta på vårt bord.
          </note>
          <note>
            Jag menar att det är fråga om för lång tid. Det sker incidenter
            hela tiden runt omkring i vårt land. Det är inte acceptabelt att
            flygpassagerare utsätts för den här typen av risker. Vi ska använda
            lagar och regler, men inte bara lagar och regler, utan följa upp
            med utbildning, övervakning med mera, precis som vi har gjort
            inom biltrafik och på alla andra områden. Där har regeringen möjlighet
            att ta initiativ.
          </note>
          <note>
            Min fråga kvarstår. Jag hoppas att ministern kan tänka sig att
            vi kan hjälpas åt i detta arbete innan det händer en olycka. Det
            här är någonting nytt, men det händer väldigt snabbt.
          </note>
          <note type="speaker">
            Anf. 137 Statsrådet ANNA JOHANSSON (S):
          </note>
          <note>
            Fru talman! Det var ett mycket bra klargörande, för då tror jag
            att vi plötsligt har ganska likartad inställning i frågan.
          </note>
          <note>
            Det är inte så att regeringen sitter och väntar på något som
            ska inträffa om två tre år, utan det pågår – som jag sa i mitt
            svar nu och som jag har sagt vid ett otal tidigare interpellationsdebatter
            i det här ämnet – ett intensivt arbete inom Regeringskansliet
            och Transportstyrelsen men också på andra fronter för att åstadkomma
            förändringar.
          </note>
          <note>
            Vad vi däremot vill invänta är lagstiftningen, så att vi inte
            får en lagstiftning som väsentligen skiljer sig från vad EU sedan
            kommer att fatta beslut om och som vi därmed kommer att behöva
            anpassa oss till. Om vi tar fram ny lagstiftning får vi en lagstiftning
            som gäller under ganska kort period och som vi sedan behöver förändra
            igen. Risken för det är uppenbar, om vi gör på det sätt som Edward
            Riedl nu föreslår.
          </note>
          <note>
            Vi ser att vi behöver vidta åtgärder här och nu. Det arbetet
            pågår, inte minst inom Transportstyrelsen, med informationsinsatser
            och annat. Men lagstiftningen behöver komma på plats i hela EU
            för att vi inte ska få en otydlighet och för att vi ska säkerställa
            att samma regler gäller i hela EU.
          </note>
          <note>
            Det är en fråga om vilka åtgärder man vidtar på vilken nivå och
            vid vilken tidpunkt. Regeringen arbetar med den här frågan. Det
            är inte så att det behöver påbörjas något, som Edward Riedl antyder,
            utan det här arbetet är igång, det är viktigt, och det kommer
            att fortsätta på olika nivåer, vid olika tidpunkter och med olika
            inriktning. Det hoppas jag att vi kan fortsätta att vara överens
            om och samarbeta kring.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2015/16:375 om uppvisande av giltigt
            körkort
          </note>
          <note type="speaker">
            Anf. 138 Statsrådet ANNA JOHANSSON (S):
          </note>
          <note>
            Fru talman! Edward Riedl har frågat mig vad jag ämnar göra för
            att motverka att förare utan giltiga körkort fortsätter att undslippa
            straff.
          </note>
          <note>
            Körkortslagens regler är tydliga. En förare ska ha med sig ett
            giltigt körkort för det aktuella fordonet. Den som inte har det
            riskerar böter. Om föraren har med sig en annan identitetshandling
            kan körkortsbehörigheten oftast kontrolleras genom exempelvis
            körkortsregistret. Körkortet eller en identitetshandling ska överlämnas
            för kontroll om polisman eller bilinspektör begär det.
          </note>
          <note>
            Den som kör ett fordon utan att ha behörighet för det kan dömas
            för olovlig körning. För en fällande dom krävs att föraren har
            haft uppsåt att köra olovligt. De bedömningar som görs i ett enskilt
            fall är en fråga för de rättstillämpande myndigheterna.
          </note>
          <note type="speaker">
            Anf. 139 EDWARD RIEDL (M):
          </note>
          <note>
            Fru talman! Tack, ministern, för svaret, även om jag tycker att
            det i det här fallet var ett lite märkligt svar.
          </note>
          <note>
            I medierna kunde vi läsa om ett par fall där bilförare inte har
            kunnat visa upp giltigt körkort men trots det sedan inte blivit
            fällda i tingsrätten för olovlig körning.
          </note>
          <note>
            Det är självklart varken min eller ministerns sak att överpröva
            våra domstolar. Men när tingsrätten i upprepade fall väljer att
            fria personer som saknar körkort, det vill säga där förarna inte
            har kunnat styrka att de har giltig handling för att framföra
            sitt fordon, då har något blivit väldigt fel.
          </note>
          <note>
            Det kan inte vara på annat sätt än att vi då överväger att skriva
            om lagarna. Det är ju det som är vårt jobb här i kammaren, att
            stifta lag.
          </note>
          <note>
            De friades i brist på bevis. Jag menar att det måste vara upp
            till den som kör bilen att kunna styrka att man har rätt att köra
            bilen. Allt annat blir i slutändan fullständigt orimligt.
          </note>
          <note>
            Fru talman! Det måste fortsatt vara olagligt att köra bil i Sverige
            utan giltigt körkort, och det måste rimligen vara så att den som
            framför bilen har bevisbördan när det gäller körkort eller inte.
          </note>
          <note>
            När domstolarna inte gör den tolkningen är den enda rimliga slutsatsen
            att vi måste se över lagstiftningen, om vi på allvar menar att
            den som kör bilen är den som ska bevisa att den har rätt att köra
            bilen. Jag tror att de flesta tycker att det är rätt rimligt att
            ha det på det sättet.
          </note>
          <note>
            Jag frågar ministern igen: Kan vi ha skäl att se över lagstiftningen
            på det här området, om domstolarna dömer i en annan riktn ing
            än vad vi tycker är rimligt? Jag förutsätter, fru talman, att
            ministern delar min uppfattning att den som framför ett fordon
            ska ha rätt att framföra fordonet och att den personen också har
            bevisbördan för detta.
          </note>
          <note type="speaker">
            Anf. 140 Statsrådet ANNA JOHANSSON (S):
          </note>
          <note>
            Fru talman! Jag delar självfallet Edward Riedls uppfattning att
            den som framför ett fordon ska ha ett körkort för att kunna göra
            så och att man också ska kunna visa det på anmodan.
          </note>
          <note>
            Men vi har en rättstradition i Sverige som utgår från att man
            är oskyldig tills motsatsen är bevisad, och det är inte den som
            är anklagad som ska bevisa sin oskuld, utan det är åklagaren som
            ska bevisa skuld. Jag tror att det är en om möjligt ännu viktigare
            princip att hålla sig till, när vi pratar om brott och straff.
          </note>
          <note>
            Jag skulle vilja säga att det pris vi betalar för att ha en sådan
            rättstillämpning, rättsuppfattning och rättsstat är att vi ibland
            råkar ut för att människor som möjligen eller med en viss sannolikhet
            är skyldiga till ett brott ändå frikänns därför att man inte har
            kunnat bevisa att det har funnits uppsåt eller att brottet har
            begåtts av den personen.
          </note>
          <note>
            Alternativet till det skulle vara att vi riskerar att människor
            som är oskyldiga döms. Den risken skulle jag vilja påstå är betydligt
            värre än att en och annan som är skyldig inte blir dömd.
          </note>
          <note>
            Om Edward Riedl är beredd att ompröva hela den principen för
            svensk rättstillämpning är det en ganska stor och allvarlig fråga.
            Jag håller inte med om den nyorienteringen av rättstillämpningen
            i Sverige.
          </note>
          <note type="speaker">
            Anf. 141 EDWARD RIEDL (M):
          </note>
          <note>
            Fru talman! När det gäller den rättstradition som ministern tar
            upp i talarstolen har jag precis samma uppfattning. Jag menar
            också att vi som politiskt förtroendevalda i den här församlingen,
            i riksdagen och i regeringen, har ett gemensamt ansvar för att
            förklara varför ibland till synes märkliga beslut har en vettig
            funktion. Det finns andra principer som vi absolut inte vill göra
            avkall på.
          </note>
          <note>
            När det gäller att den enskilde inte ska bevisa sin oskuld utan
            att samhället ska bevis skuld är vi helt eniga. Trots det har
            vi förenklat på en mängd områden i vårt samhälle. Om man kör bil
            är man skyldig att ha körkort i sin bil. Liknande finns på en
            mängd områden. Vi skulle kunna ägna hela kvällen här i kammaren
            åt det, men jag tror att både ministern och jag har annat att
            göra.
          </note>
          <note>
            Men det måste väl vara så att den som framför ett fordon är skyldig
            att ha med sig en giltig handling som visar att man får framföra
            det fordonet. Om man inte har det och inte kan bevisa att man
            är behörig att framföra fordonet måste man väl dömas för olovlig
            körning.
          </note>
          <note>
            Om det inte är så kommer vi att få enorma bekymmer i framtiden,
            med vad som är polisens uppgift vid kontroller. Jag stannar vid
            körkort men skulle kunna dra frågan vidare på många andra områden.
            Vi skulle hamna i en märklig situation. Polisen och i efterhand
            de rättsvårdande myndigheterna skulle då bevisa att personen inte
            har rätt att framföra fordon. Då menar jag att vi har ändrat det
            synsätt som vi har haft tidigare på det här området. Här är jag
            och ministern helt enkelt inte överens.
          </note>
          <note>
            Det måste rimligen vara så att om man inte har med sig ett giltigt
            körkort när man kör bil och sedan inte kan bevisa att man faktiskt
            har ett körkort som ger en rätt att framföra fordonet, då ska
            man också dömas för olovlig körning. Allt annat är fullständig
            orimligt.
          </note>
          <note type="speaker">
            Anf. 142 Statsrådet ANNA JOHANSSON (S):
          </note>
          <note>
            Fru talman! Detta är delvis två olika frågor. Den ena handlar
            om skyldigheten att medföra sitt körkort när man framför sitt
            fordon. Man kan bli tilldömd böter om man inte lever upp till
            det kravet. Det är en sak. Det handlar om skyldigheten att medföra
            körkort. Det är en ganska ringa förseelse som ger ett tämligen
            ringa bötesbelopp.
          </note>
          <note>
            Den andra frågan gäller ett betydligt grövre brott, olovlig körning,
            som prövas i domstol. Det är alltså inte fråga om böter som skrivs
            ut på platsen. Eftersom det är ett grövre brott är det också rimligt
            att man tillämpar ett annat beviskrav.
          </note>
          <note>
            Då kommer man tillbaka till den grundläggande principen: Är det
            den enskilde som ska bevisa sin oskuld eller är det samhället
            som ska bevisa skuld? Vi kommer tillbaka till denna viktiga princip
            även om det innebär att vi riskerar att få ett antal personer
            som inte döms därför att man inte har kunnat bevisa att brott
            har begåtts. Det är en risk vi får ta.
          </note>
          <note>
            Jag skulle vilja fråga Edward Riedl: Hur menar han att man ska
            göra med detta? Låt oss ta en person som har ett körkort utfärdat
            i ett annat land. Då kan det vara ganska svårt att bevisa. Om
            denna person har tappat sitt körkort och kanske inte ens har märkt
            det – hur ska han eller hon kunna bevisa att man har rätt att
            framföra fordonet? Det kan vara en person som har ett körkort
            som är giltigt men som av något skäl inte har kunnat få det med
            sig.
          </note>
          <note>
            Menar Edward Riedl att vi ska ha en rättsordning i Sverige där
            man kan bli dömd inte för att man är skyldig utan för att man
            inte kan bevisa sin oskuld?
          </note>
          <note type="speaker">
            Anf. 143 EDWARD RIEDL (M):
          </note>
          <note>
            Fru talman! Detta är ett bekymmer när man ska köra bil i andra
            länder. Det råkar man ut för om man åker från Sverige till andra
            länder. Då kan det vara på det sättet att man måste ha med sig
            ett internationellt körkort. När man kommer till andra länder
            är man skyldig att kunna bevisa att man har rätt att framföra
            en bil i dessa länder. Det är inget konstigt. Det rekommenderas
            av riksdagsförvaltningen när vi åker till Sydafrika, USA eller
            vad det än må vara. I andra länder har man skyldighet att kunna
            bevisa att man har rätt att framföra fordonet. Annars kan man
            få böter för att man inte har en giltig körkortshandling.
          </note>
          <note>
            Det är det som det hela handlar om i detta fall. Om man inte
            kan bevisa att man har ett giltigt körkort som gör att man får
            framföra ett fordon ska man också dömas för det.
          </note>
          <note>
            Det vore spännande om ministern ville införa samma synsätt inom
            alla områden i samhället: att det alltid ska vara samhället som
            ska bevisa att den enskilde har gjort fel. Det skulle vara spännande
            till exempel vid deklarationstider om man gjorde vissa avsteg
            kring detta. Det skulle vara spännande att införa i skattelagstiftningen,
            om inte annat, att det ska vara samhällets uppgift att bevisa
            att någon inte har gjort rätt för sig. Där är det precis tvärtom,
            och det är det som är poängen i det hela. När det gäller framförande
            av fordon är det den enskilde som ska vara skyldig att uppvisa
            en giltig handling för att få framföra fordonet. Det ska inte
            vara på något annat sätt. Jag tror att de flesta tycker att det
            är rimligt.
          </note>
          <note>
            Om man tycker att nollvisionen är viktig vill man väl också ha
            personer i trafiken som har utbildat sig och har möjlighet att
            följa de trafikregler och annat som vi har satt upp i trafiken.
          </note>
          <note>
            Jag tycker att det är synd om vi inte kan hitta någon gemensam
            syn i det här, för jag tycker i grund och botten att det är rätt
            rimligt att den som kör bil i vårt land också ska ha ett giltigt
            körkort för detta.
          </note>
          <note type="speaker">
            Anf. 144 Statsrådet ANNA JOHANSSON (S):
          </note>
          <note>
            Fru talman! Den som kör bil i Sverige ska ha ett giltigt körkort.
            Den som kör bil i Sverige ska också kunna uppvisa detta giltiga
            körkort vid kontroll.
          </note>
          <note>
            Men om en person inte kan uppvi sa ett giltigt körkort o ch blir
            bötfälld just för detta och sedan inte kan bevisa att man har
            rätt att framföra fordonet blir det en domstolsförhandling. I
            en domstolsförhandling är det inte den enskilde som har att bevisa
            sin oskuld. Det är samhället som har att bevisa att den som är
            åtalad också är skyldig. Det gäller även vid skattebrott. Om man
            blir åtalad för ett skattebrott är det inte ens egen skyldighet
            att bevisa sin oskuld. Det är Skattemyndigheten, i det fallet,
            som ska bevisa att man är skyldig.
          </note>
          <note>
            Denna rättsprincip är oerhört viktig. Om vi har olika uppfattningar
            om det skulle jag säga att det är ganska allvarligt. Det innebär
            också att vi får en del oönskade effekter, men grundprincipen
            är självklar: I Sverige ska man ha ett giltigt körkort när man
            framför ett fordon, och man ska kunna uppvisa detta vid kontroll.
            Men det är fortfarande rättsprincipen att det inte är den enskilde
            som ska bevisa sin oskuld utan samhället som ska bevisa skuld
            som gäller. Den kommer vi aldrig att släppa.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2015/16:378 om id-kontroller
          </note>
          <note type="speaker">
            Anf. 145 Statsrådet ANNA JOHANSSON (S):
          </note>
          <note>
            Fru talman! Mats Persson har frågat mig vilka konkreta åtgärder
            jag avser att vidta för att underlätta resandet över Öresundsbron
            och när vi i så fall kan förvänta oss att se resultaten.
          </note>
          <note>
            Sverige har liksom bland annat Danmark och Norge återinfört tillfälliga
            gränskontroller vid inre gräns till följd av det hot mot allmän
            ordning och inre säkerhet som de stora migrationsflödena i Schengenområdet
            har inneburit.
          </note>
          <note>
            Sverige har även infört tillfälliga identitetskontroller med
            stöd av lagen om särskilda åtgärder vid allvarlig fara för den
            allmänna ordningen eller den inre säkerheten i landet. Dessa kontroller
            sker innan resenärerna kommer till svenskt territorium. Jag är
            medveten om att dessa två typer av kontroller medför olägenheter
            för resande i Öresundsregionen men menar att dessa åtgärder har
            varit nödvändiga.
          </note>
          <note>
            Det sker ett intensivt arbete inom regeringen med att på bästa
            möjliga sätt värna den fria rörligheten och det nordiska samarbetet
            samtidigt som ordning och säkerhet måste upprätthållas. Vi för
            en tät och konstruktiv dialog med våra danska kollegor, berörda
            transportörer och myndigheter. Förhoppningen är att framöver kunna
            underlätta resandet i Öresundsregio ­ nen bland annat för dem
            som pendlar i förhållande till dagens situation, men utan att
            det påverkar de avsedda effekterna med id-kontrollerna. Det är
            dock för tidigt att låsa sig vid ett specifikt alternativ för
            att uppnå detta mål.
          </note>
          <note type="speaker">
            Anf. 146 MATS PERSSON (L):
          </note>
          <note>
            Fru talman! Det har nu gått två månader sedan id-kontrollerna
            infördes på Öresundsbron. Tillsammans med de gränskontroller som
            sedan tidigare bedrivs på bron innebär det att människor som reser
            på vardaglig basis får betydligt längre restid till jobbet. Framför
            allt får många svenskar som reser till Danmark längre restid på
            väg hem från jobbet.
          </note>
          <note>
            Under de två månader som har gått har det i medierna gjorts uttalanden
            från de tre olika ministrar som hanterar frågan. Anna Johansson
            är en av dem, Anders Ygeman är en annan och Morgan Johansson är
            en tredje. Det har uttalats en vilja och en inriktning att försöka
            utföra kontrollerna på ett sätt så att resenärer inte kommer i
            kläm. Det välkomnar jag. Jag tycker att det i grund och botten
            är positivt att regeringen ser att någonting behöver göras för
            att underlätta resandet över bron samtidigt som man har kvar någon
            form av gränskontroll som hanterar den uppkomna situationen till
            följd av flyktingströmmarna.
          </note>
          <note>
            Fru talman! Jag konstaterar att det har gått två månader sedan
            id-kontrollerna på Öresundsbron infördes. Det är fortfarande så
            att den som på vardaglig basis tar sig över bron blir försenad
            hem från jobbet och ibland till jobbet.
          </note>
          <note>
            Jag konstaterar att ingenting har hänt under de snart 60 dagar
            som gått sedan id-kontrollerna infördes. Det är svårt att tolka
            det på ett annat sätt än att regeringen inte ser problematiken.
            En fingervisning om detta får man om man tar del av statsrådet
            Morgan Johansso ns uttalande där han anser att id-kontrollerna
            inte skapat några st örre problem för resenärerna utan sköts ”smidigt
            ”.
          </note>
          <note>
            Då ser man inte verkligheten med människor som rör sig över Öre
            ­ sundsregionen, de människor som hade tänkt att de kanske skulle
            söka ett jobb eller de företag som hade tänkt söka en medarbetare
            och som nu påverkas. Vi talar om att restiden varje dags förlängs
            med mellan en halvtimme och en timme.
          </note>
          <note>
            Fru talman! I min interpellation lyfter jag fram två exempel
            på åtgärder som man skulle kunna vidta för att komma åt problemet.
            Ett exempel är att man skulle kunna utföra id-kontroller och gränskontroller
            vid samma tillfälle. Detta skulle förslagsvis kunna ske på Kastrups
            flygplats, som är den sista hållplatsen och stationen på dansk
            sida innan man åker över bron från Danmark. Det finns lagligt
            stöd för detta i det avtal som finns med Danmark och som undertecknades
            i samband med att Öresundsbron öppnades. Det är en åtgärd man
            kan vidta för att komma åt problematiken.
          </note>
          <note>
            En annan tänkbar åtgärd är att man med stöd av avtalet för en
            dialog med danska myndigheter om att bedr iva ett polisiärt samarbete
            skulle kunna utför a id-kontroller och gränskontroller ombord
            på tågen. Detta är möjligen mer komplicerat att få fram, men det
            här är två exempel på åtgärder som man skulle kunna vidta för
            att få ned restiderna för dem som pendlar på vardaglig basis.
          </note>
          <note>
            Av svaret att döma, snart 60 dagar efter det att id-kontrollerna
            infördes, är ministern fortfarande svaret skyldig. Det kommer
            inga förslag på konkreta åtgärder som löser den situation som
            många befinner sig i i sin vardag just nu.
          </note>
          <note>
            Vilka konkreta åtgärder arbetar man med? Är det de två exempel
            jag nämnde i min interpellation? Är det några andra åtgärder i
            dialog med andra nordiska länder?
          </note>
          <note type="speaker">
            Anf. 147 Statsrådet ANNA JOHANSSON (S):
          </note>
          <note>
            Fru talman! Det är viktigt att ig en påminna om skälet till att
            id-kontrollerna infördes. Vi är medvetna om de olägenheter som
            id-kontrollerna innebär för dem som dagpendlar. Vi vet också att
            det finns problem för Öresundsintegr ationen som vi naturligtvis
            beklagar, ser och tar på allvar.
          </note>
          <note>
            Med detta sagt är det så att den situation som rådde under senhösten
            i Sverige var fullständigt ohållbar. Det var viktigt att regeringen
            snabbt vidtog åtgärder. Det var viktigt att beslutet som möjliggjorde
            id-kontrollerna fattades i Sveriges riksdag, och regeringen fattade
            sedan beslut om förordningen som gjorde det möjligt att införa
            id-kontrollerna.
          </note>
          <note>
            Riskerna med att inte ha vidtagit åtgärderna hade vida överstigit
            de olägenheter som åtgärderna åsamkar. Så länge vi är övertygade
            om att det förhåller sig så ska id-kontrollerna vara kvar, även
            om de innebär olägenheter. Det innebär inte att vi inte vill göra
            något åt de problem som vi kan påverka. Det pågår ett arbete med
            flera olika åtgärder. Även om det kan synas enkelt är det fråga
            om komplicerade juridiska förhållanden. En del av detta förutsätter
            en samsyn med ett annat land, i det här fallet Danmark.
          </note>
          <note>
            Om id-kontroller slås samman med inre gränskontroller, en av
            de konkreta åtgärder som regeringen tittar på, skulle det förutsätta
            svensk myndighetsutövning på dansk mark. Det i sin tur kräver
            naturligtvis att Sverige har en överenskommelse med Danmark. Vi
            skulle ha en del att säga om Danmark, eller något annat land,
            plötsligt fick för sig att bedriva myndighetsutövning på svensk
            mark.
          </note>
          <note>
            Även om det kan synas enkelt att slå ihop dessa är det fråga
            om två olika funktioner. Den ena är en inre gränskontroll där
            polisen helt enkelt kontrollerar vilka det är som passerar gränsen
            till Sverige och vilka som kommer in. Den andra är en id-kontroll
            där transportören har ett ansvar för att säkerställa att de som
            reser med tåg, färja eller buss från Danmark till Sverige har
            en giltig identitetshandling. Det innebär olika lagrum, olika
            funktioner och olika utförare. Även om det kan synas enkelt är
            det mer komplicerat, och därför tar det också lite tid att ta
            reda på hur man eventuellt kan lösa kontrollen på ett smidigare
            sätt än i dag.
          </note>
          <note>
            Samtidigt har det skett en del under tiden. Berörda myndigheter
            har utfärdat föreskrifter som har förtydligat transportörernas
            ansvar. Det har skett en utveckling av handhavandet. Det pågår
            fortfarande ett sådant arbete.
          </note>
          <note>
            Parallellt pågår inom Regeringskansliet ett arbete med att antal
            frågor där man försöker reda ut hur arbetet kan underlättas och
            hur olägenheter kan kompenseras.
          </note>
          <note>
            Jag tror egentligen inte att vi är så oense i sak, men jag tycker
            att det är viktigt att vi i komplexa juridiska frågor ska vara
            säkra på att det vi gör är korrekt och att vi genomför arbetet
            på ett bra sätt.
          </note>
          <note type="speaker">
            Anf. 148 MATS PERSSON (L):
          </note>
          <note>
            Fru talman! Statsrådet behöver inte för mig informera eller motivera
            varför id-kontroller har införts. Om detta är vi helt överens,
            och det är inte om d etta interpellationen handlar .
          </note>
          <note>
            Interpellationen handlar om, givet att det ska vara id-kontroller,
            hur id-kontrollerna kan utformas på ett sätt så att de som reser
            över Öresundsbron, i en arbetsmarknadsregion, till och från jobbet
            varje dag, kan göra det så att de inte kommer för sent hem från
            jobbet, så att de kan hämta barnen på förskolan eller i skolan
            – helt enkelt ha en väl fungerande vardag.
          </note>
          <note>
            Då säger statsrådet att det har gjorts förtydliganden i anvisningar
            till dem som utför id-kontrollerna. Det må vara sant, men det
            har inte påverkat vardagen för de människor som varje dag åker
            tåget över Öresundsbron. De har fortfarande en halv timme till
            en timmes längre restid på väg hem snart 60 dagar efter det att
            id-kontrollerna infördes den 4 januari.
          </note>
          <note>
            Redan innan id-kontrollerna infördes den 4 januari fördes en
            intensiv debatt såväl i kammaren som i massmedierna om konsekvenserna.
            Redan då spelades det in ett antal förslag p å åtgärder så att
            kontrollen kunde ske på ett rimligare sätt så att människor inte
            kommer i kläm i sin vardag. I realiteten har regeringen haft mer
            än 60 dagar på sig att arbeta med frågan.
          </note>
          <note>
            Fru talman! Låt oss titta på det avtal som Sverige har med Danmark
            om Öresundsbron, som tecknades i samband med att Öresundsbron
            invigdes. Avtalet stipulerar tydligt att det kan ske ett polisiärt
            samarbete över gränserna, även vid den typen av situationer där
            ett av länderna sätter upp gränskontroller mot det andra landets
            gräns. Det finns ett lagmässigt stöd , åtminstone på principiell
            grund , i avtalet med Danmark som undertecknades 1999.
          </note>
          <note>
            Fru talman! Det är mot den bakgrunden jag har ställt interpellationen,
            dels utifrån den frustration som många av oss som verkar i Skåne
            känner inför att ingenting händer, dels för att försöka få klarhet
            i hur regeringens strategi ser ut och vilka åtgärder som regeringen
            tittar på. Jag är nyfiken på att få en bild av hur tidsplanen
            ser ut. Vilka konkreta åtgärder vidtas nu, och hur ser tidsplanen
            ut för att få en eller fler åtgärder på plats så att pendlarna
            inte kommer i kläm utan kan röra sig på ett enklare sätt i Öresundsregionen?
            Hur ser tidsplanen ut framöver?
          </note>
          <note type="speaker">
            Anf. 149 Statsrådet ANNA JOHANSSON (S):
          </note>
          <note>
            Fru talman! Vi delar uppfattningen att Öresundsregionen och integra
            ­ tionen av densamma är oerhört viktig för Skåne, Sverige som
            nation, för svensk tillväxt och för Danmark. Utvecklingen sedan
            Öresundsbron invigdes har varit fantastisk. Det hade varit bra
            om vi hade sluppit vidta dessa åtgärder. Eftersom den yttre kontrollen
            mot EU inte har fungerat, och det var ett stort inflöde av asylsökande
            till Sverige på en nivå som hotade allmän ordning i Sverige, införde
            vi kontrollerna.
          </note>
          <note>
            Att införa identitetskontroller på samtliga passagerare som kommer
            från Danmark till Sverige med tåg, buss och färja utan att det
            medför några förseningar i förhållande till normal tidtabell är
            tyvärr inte möjligt. Jag tror inte heller att Mats Persson tror
            att det är möjligt. Däremot har regeringen en ambition att underlätta
            handhavandet och genomförandet av id-kontrollerna så smidigt som
            möjligt men med bibehållen effekt av id-kontrollerna. Det innebär
            att det kommer att fortsätta att vara olägenheter för den som
            pendlar över Öresundsbron och över huvud taget över Öresund. Det
            är viktigare att upprätthålla effekterna av id-kontrollerna.
          </note>
          <note>
            De initiativ vi kan ta för att kontrollerna ska innebära så lite
            besvär som möjligt ska naturligtvis genomföras. Tidsplanen är
            så fort som möjligt. Eftersom d et här är juridiskt komplicerat
            och i en del fall också är praktiskt komplicerat och innefattar
            f örhandlingar med ett annat land kan jag i dagsläget inte ge
            något datum för när åtgärderna ska vara klara. Men jag kan garantera
            Mats Persson och andra att vi inte vilar på lagrarna i dessa frågor.
            Det pågår ett intensivt arbete för att om möjligt underlätta passagerna
            för dem som arbetspendlar. Vi ser precis samma behov som Mats
            Persson, men kontrollerna måste genomföras på ett juridiskt korrekt
            sätt som också är praktiskt genomförbart.
          </note>
          <note type="speaker">
            Anf. 150 MATS PERSSON (L):
          </note>
          <note>
            Fru talman! Det är med viss bestörtning man tar del av det här
            svaret och av svaret som ministern ger i debatten just nu. 60
            dagar efter att id-kontrollerna infördes är vi nog många som hade
            förväntat oss att det skulle finnas en konkret plan, att åtgärderna
            redan skulle vara här eller att det åtminstone skulle komma svar
            i dag som innebar att det fanns en konkret tidsplan för hur detta
            skulle se ut.
          </note>
          <note>
            Fru talman! Som jag sa tidigare är det inte så att frågan är
            ny. I diskussionen om att införa id-kontroller och med de kunskaper
            vi hade om att det redan fanns gränskontroller var detta ingen
            ny fråga. Det är en fråga som har varit på tapeten och uppe i
            debatten under ganska lång tid, och det är med stor besvikelse
            jag konstaterar att regeringen inte hanter ar frågan med större
            kraft och inte har kommit längre i arbetet.
          </note>
          <note>
            Det är klart att vi från oppositionens sida inte kan göra mer
            än att sitta på läktaren och titta på. Men vi kan ändå försöka
            driva opinionen och försöka lyfta upp frågan i den här kammaren.
          </note>
          <note>
            Det är klart att det är med stor besvikelse jag konstaterar att
            så lite har skett 60 dagar efter att id-kontrollerna infördes,
            men jag tackar för svaret.
          </note>
          <note type="speaker">
            Anf. 151 Statsrådet ANNA JOHANSSON (S):
          </note>
          <note>
            Fru talman! Jag tror att det finns ganska stor samstämmighet
            kring detta. Trots att några partier inte riktigt orkade ta ansvar
            hela vägen när den här frågan diskuterades i kammaren vågar jag
            påstå att det finns stor förståelse och uppslutning kring varför
            de här kontrollerna är nödvändiga.
          </note>
          <note>
            Det finns också en bred samsyn om att de ska genomföras på ett
            sätt som medför så lite krångel som möjligt för pendlarna. Därför
            lägger regeringen mycket kraft och tid på att hitta lösningar
            som är smidigare och innebär mindre olägenheter än det genomförande
            vi har i dag. Men det är både praktiskt och juridiskt komplicerat,
            och vi behöver också komma överens med ett annat land om hur det
            här ska genomföras. Därför tar det också lite tid.
          </note>
          <note>
            Vi har ingen anledning eller ambition att dra ut på det här längre
            än nödvändigt, men vi ska se till att det vi gör blir rätt och
            håller över tid och att vi säkerställer effekterna av kontrollerna.
            Arbetet pågår. Jag hoppas kunna återkomma i närtid med ett tydligare
            besked än så.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2015/16:379 om Transportstyrelsens
            förslag om utglesade besiktningsintervall
          </note>
          <note type="speaker">
            Anf. 152 Statsrådet ANNA JOHANSSON (S):
          </note>
          <note>
            Fru talman! Eskil Erlandsson har frågat mig om jag anser att
            Sverige nu ska byta strategi i synen på besiktningarnas roll för
            fortsatt säkrare trafik gentemot vad vi haft tidigare. Vidare
            har Eskil Erlandsson frågat mig vilken hänsyn som kommer att tas
            till de regionalpolitiska effekterna av Transportstyrelsens förslag,
            om det genomförs, för att garantera besiktningsstationer i hela
            Sverige. Slutligen har Eskil Erlandsson frågat mig om det i det
            fall regeringen går vidare på Transportstyrelsens förslag är aktuellt
            att upphandla besiktningsverksamhet i glesbygd för att garantera
            en lokal närvaro och en fungerande service i hela landet.
          </note>
          <note>
            Låt mig först säga att remissen av Transportstyrelsens hela utredning
            avslutades den 12 februari. Som jag tidigare meddelat avser regeringen
            att internt i Regeringskansliet bereda förslagen efter att remissen
            är avslutad och berörda parter, såväl offentliga som privata samt
            intresseorganisa ­ tioner, har getts möjlighet att komma med synpunkter.
            Jag vill därför inte föregå den beredningsprocessen.
          </note>
          <note>
            Kontrollbesiktning av fordon sker för a tt kontrollera att fordon
            uppfyl ­ ler föreskrivna krav som är av betydelse utifrån miljö-
            och trafiksäkerhets ­ synpunkt. Det framgår av fordonslagen. Transportstyrelsen
            har en konse ­ kvensanalys till stöd för sitt förslag, men regeringen
            har även i en remiss inhämtat andra synpunkter.
          </note>
          <note>
            Regeringen följer även utvecklingen på besiktningsmarknaden efter
            omregleringen. Transportstyrelsen fick i augusti 2015 i uppdrag
            av regeringen att redovisa en nulägesanalys av tillgängligheten
            till fordonsbesiktning i hela landet. Det är en viktig fråga när
            det gäller att underlätta för människor att kunna bo, jobba och
            driva företag i hela Sverige.
          </note>
          <note>
            I uppdraget ingår att redovisa tillgängligheten till fordonsbesiktning
            i landets glesbygdsområden samt tillgången till besiktning av
            tunga fordon. Transportstyrelsen ska även redovisa om tillgängligheten
            har förändrats efter omregleringen 2010. Uppdraget ska redovisas
            till regeringen senast i maj i år.
          </note>
          <note>
            Jag har även tidigare sagt att regeringen avser att arbeta för
            ökad säkerhet och trygghet på vägarna. Det är även viktigt att
            fordon i Sverige genomgår kontroll av de utsläpp som avgaser ger
            upphov till. Det handlar om att vi ska klara de mål som riksdagen
            har satt upp för trafiksäkerhetsarbetet och miljön, nollvisionen
            och miljömålen. Dessa mål kommer att vägas in i regeringens bedömning
            av Transportstyrelsens olika förslag.
          </note>
          <note type="speaker">
            Anf. 153 ESKIL ERLANDSSON (C):
          </note>
          <note>
            Fru talman! Tack, statsrådet, för svaret på min interpellation!
          </note>
          <note>
            Jag ämnar vid denna sena timme inte inleda någon längre diskussion
            i sakfrågan. Vad jag vill åstadkomma med min interpellation är
            en uppmärksamhet i den beredningsprocess som jag vet vidtar efter
            det att ett förslag har varit ute på remiss.
          </note>
          <note>
            Jag vill nämligen förekomma att tillgängligheten försämras och
            försvåras för de verksamheter som landsbygden är beroende av för
            att fungera. Jag säger detta med anledning av att till exempel
            skogen, gruvverksamhet och lantbrukets verksamheter men också
            mycket av den tillverkningsindustri som vi har i vårt land är
            lokaliserad på platser som inte är tätortsnära.
          </note>
          <note>
            Av det skälet vill jag uppmärksamma statsrådet på att det i beredningen
            bör tas hänsyn till alla de verksamheter som människor i sin tur
            är beroende av för att få den utkomst och inkomst som de behöver
            för att leva det goda livet. Det bör tas en verklig och reell
            hänsyn till dem när beredningen görs av det förslag som nu ligger
            på regeringens och därmed ansvarigt statsråds bord.
          </note>
          <note>
            Det jag skulle vilja ha i debatten är ett löfte från statsrådet
            att tillgängligheten inte försämras eller försvåras för dessa
            verksamheter, som riktigt många människor i vårt land är beroende
            av.
          </note>
          <note type="speaker">
            Anf. 154 LEIF PETTERSSON (S):
          </note>
          <note>
            Fru talman! Den här frågan är som jag ser det framför allt en
            trafiksäkerhetsfråga.
          </note>
          <note>
            EU-regelverket på den här punkten har nu skärpts för de allra
            flesta av medlemsstaterna. Men för Sveriges del innebär EU-miniminivå
            n , om vi skulle gå på den, en allvarlig försämring av trafiksäkerheten
            eftersom besiktningsintervallen skulle utglesas betydligt.
          </note>
          <note>
            Det skulle möjligen också få den följd som interpellanten Erlandsson
            har varnat för. Det skulle kunna ske att man faktiskt måste lägga
            ned besiktningsstationer, framför allt i glesbygd.
          </note>
          <note>
            Efter omregleringen som den förra regeringen stoltserade med
            så vitt och brett, bland annat i debatter med Peter Norman och
            andra statsråd här i kammaren, har också ett av de företag som
            man vid den tiden verkligen tyckte var någonting att hänga i julgranen
            faktiskt fått sitt tillstånd indraget av myndigheterna. Det kommer
            att innebära svårigheter att besikta bilen på en del mindre orter.
            Men det handlar ju om att företaget inte har levt upp till de
            krav som finns på det här området.
          </note>
          <note>
            Vi hade ett frukostmöte här i riksdagen för någon vecka sedan.
            Det var synd att inte interpellanten var där, för då hade han
            tydligt kunnat se att det fanns två linjer. Den ena företräddes
            av Transportstyrelsen enbart, den andra av alla andra som var
            där. Utglesningen som Transportstyrelsen föreslår var ingenting
            som de andra intressenterna som var där förespråkade. NTF pekade
            bland annat på just trafiksäkerheten och på vad det skulle kunna
            få till följd om man skulle gå på EU:s miniminivå, som Transportstyrelsen
            föreslår.
          </note>
          <note>
            Jag är helt övertygad om att regeringen efter att ha fått remissvaren
            – som alla antagligen pekar åt samma håll, i alla fall de från
            sagda intressenter – kommer att göra en klok avvägning av dessa
            svar. Man kommer också att se hur tongångarna i dessa frågor går
            ute i landet.
          </note>
          <note>
            Det är viktigt med bilbesiktningen för ett stort antal människor
            i det här landet, och jag hoppas att man därför kommer att ta
            fram ett klokt förslag. För min del är jag inte helt och hållet
            främmande för att en ny bil inte behöver besiktigas efter tre
            år utan efter fyra, men sedan blir det nog svårt ur trafiksäkerhetssynpunkt
            att göra kontrollerna glesare, allra helst som vi vet att åtminstone
            7 000 bilar per år får körförbud direkt på besiktningsstationen
            och inte får köras därifrån utan måste bärgas. Detta, om inte
            annat, visar att kontrollbesiktningarna verkligen behövs.
          </note>
          <note type="speaker">
            Anf. 155 Statsrådet ANNA JOHANSSON (S):
          </note>
          <note>
            Fru talman! Man kan börja med att konstatera att skälet till
            att vi har besiktning är just att säkerställa trafiksäkerhet och
            att vi inte har en fordonsflotta som överskrider utsläppsgränser
            och bidrar till mer miljöförstöring än vad som är tillåtet. Det
            innebär att fordonsbesiktningen inte är till för att hålla ett
            antal företag under armarna.
          </note>
          <note>
            Det är något märkligt när man gör en avreglering eller omreglering
            av en sådan här marknad – bara det faktum att bilbesiktningen,
            som ju är en form av myndighetsutövning, är en marknad är en intressant
            sak i sig – utan att samtidigt säkerställa att det finns tillgång
            till denna service, som samtidigt är en lagstadgad skyldighet
            för alla fordonsinnehavare i Sverige. Eskil Erlandsson efterlyser
            nu en strategi från regeringens sida. Var fanns den glesbygdshänsynen
            när man fattade beslut om att omreglera bilbesiktningen? Fanns
            det några krav mot dem som skulle bedriva den här verksamheten
            att det fanns tillgång till bilbesiktning med en viss täthet i
            hela landet? Gav man ett särskilt uppdrag åt någon att följa upp
            att det finns tillgänglighet, så att man som fordonsägare kan
            besiktiga sin bil i alla delar av landet?
          </note>
          <note>
            Menar Eskil Erlandsson att vi ska avstå från att göra förändringar
            av fordonsbesiktningen för att säkerställa tillgängligheten snarare
            än utifrån ett trafiksäkerhets- och miljöperspektiv? Det vill
            säga att fordonsägare i praktiken ska betala för onödiga besiktningar
            för att den tidigare landsregeringen så gärna ville göra bilbesiktningen
            till en marknad. Det är nämligen detta som blir konsekvensen av
            Eskil Erlandssons resonemang i interpellationen.
          </note>
          <note>
            Därmed är inte sagt att vi har för avsikt att glesa ut på det
            sätt som Transportstyrelsen föreslår. Som jag inledde med har
            vi för avsikt att ta del av de remissvar som har inkommit och
            göra en bedömning utifrån både Transportstyrelsens rapport och
            de inkomna remissvaren, men det är intressant att ta del av den
            principiella diskussionen. Det skulle vara intressant att höra
            hur Eskil Erlandsson ser på det beslut som fattades om omregleringen
            och på vilket sätt den dåvarande regeringen säkerställde tillgänglighet
            i hela landet.
          </note>
          <note type="speaker">
            Anf. 156 ESKIL ERLANDSSON (C):
          </note>
          <note>
            Fru talman! Jag inledde med att säga att jag i denna sena timme
            inte ämnade ta upp någon längre politisk diskussion, men statsrådet
            tvingar mig. Som jag ser det är vi som deltar i den här debatten
            överens om att trafiksäkerhetsaspekten är det viktigaste. Till
            det ska läggas en miljöaspekt och också, som jag ser det, en tillgänglighetsaspekt.
            Det är det som är min huvudfråga.
          </note>
          <note>
            Många av de fordon som verksamheter på den svenska landsbygden
            är beroende av är vad vi kan kalla landsbygdsfordon. Det är lastbilar,
            skolskjutsfordon och liknande, där det inte föreslås någon förändring
            av besiktningsintervallerna.
          </note>
          <note>
            De verksamheter som människor är beroende av är i sin tur beroende
            av att dessa fordon finns. Det är därför jag är så angelägen om
            att tillgängligheten finns kvar för den besiktningsverksamhet
            som är en nödvändighet för att fordonen ska få användas i den
            verksamhet som de är avsedda för.
          </note>
          <note>
            Vad gäller den omreglering som den regering som jag var en del
            av gjorde vill jag säga: Ja, vi gjorde dessa avvägningar. Vi gjorde
            det på så sätt att vi försåg det statliga tidigare monopolet med
            en skyldighet att tillhandahålla den tillgänglighet som människor
            och deras verksamheter kräver. Men också för de verksamheter som
            delvis såldes ut slog man i avtal fast att de skulle bedrivas
            under ett antal år framåt i tiden, det vill säga att de som övertog
            dem inte fick avveckla dem.
          </note>
          <note>
            Jag vill påstå att den avreglering eller omreglering som vi gjorde
            har fungerat på det sätt som vi har avsett. Men nu är jag rädd
            för att den nuvarande regeringen avser att försämra för människor
            och deras verksamheter på den stora svenska landsbygden – människor
            som är beroende av dessa fordon, av att de är trafiksäkra och
            också miljövänliga, vilket ju kommer oss alla till del.
          </note>
          <note>
            Jag är rädd för att den nuvarande regeringen inte tar den här
            frågan på allvar. Detta är en viktig fråga för alla dem som är
            beroende av att använda bil i sin verksamhet eller privat på den
            svenska landsbygden.
          </note>
          <note type="speaker">
            Anf. 157 LEIF PETTERSSON (S):
          </note>
          <note>
            Fru talman! Låt oss inte förvilla begreppen. Bilbesiktning är
            framför allt en trafiksäkerhetsfråga. Det har den alltid varit.
            Den infördes för att bilarna inte var trafiksäkra, och det är
            fortfarande huvudskälet. De andra aspekterna på det hela – miljö
            och sådant – är sådant som har kommit till. I dag är det en del
            av trafiksäkerheten att bilar ska vara så lite miljöstörande som
            möjligt.
          </note>
          <note>
            Detta med avregleringen är också intressant. Om man hade låtit
            Bilprovningen få fortsätta hade man kunnat bygga upp de mobila
            enheter som man nu bara har några stycken av. Då hade man kunnat
            finnas ute i glesbygden, precis som man finns på flera ställen
            i Norrbotten, som jag kommer ifrån. Där har man mobila anläggningar
            och åker runt och besiktigar bilar. Man besiktar faktiskt även
            tunga fordon – inte de riktigt tunga, men en del av de tyngre
            kan besiktigas på det sättet.
          </note>
          <note>
            Sedan är det intressant att Eskil Erlandsson säger att det är
            statliga Bilprovningen som ska ta ansvaret. Men de privata aktörerna
            ställer man inga krav på. De ska i stället kunna håva in vinsterna
            på avregleringen. För det var ju det ni ville göra: Ni ville skapa
            en marknad som inte fanns, så ni gjorde det på konstlad väg. Ni
            sålde ut Bilprovningen med lånade medel. Det är vad ni gjorde.
            Ni fick skapa en marknad som inte fanns.
          </note>
          <note>
            EU-direktivet passar som hand i handske med avregleringen, faktiskt.
            Det är precis detta som avregleringen till slut syftar till, det
            vill säga att man ska göra bara det marknaden kräver och ingenting
            annat. Och marknaden kräver inte så hög trafiksäkerhet.
          </note>
          <note type="speaker">
            Anf. 158 Statsrådet ANNA JOHANSSON (S):
          </note>
          <note>
            Fru talman! Det intervall i fordonsbesiktningen som finns i Sverige
            har vi haft under en väldigt lång tid. Under den perioden har
            ganska mycket hänt vad det gäller bilarnas standard. En fem år
            gammal bil i dag har en helt annan kvalitet än en fem år gammal
            bil för bara några år sedan.
          </note>
          <note>
            Det är rimligt att då och då se över till exempel besiktningsintervall
            och andra regelverk. Vi behöver hela tiden ha regelverk och verksamheter
            i samhället som följer med den utveckling som vi har.
          </note>
          <note>
            Vi ska självklart ha en fortsatt fordonsbesiktning som säkerställer
            att vi har en trafiksäker och klimatanpassad fordonsflotta. Det
            är helt avgörande. Men vi ska självklart inte reglera, kontrollera
            och besiktiga mer än vad som behövs. Någonstans finns det en gräns.
            Man skulle naturligtvis kunna ha en diskussion: Ska vi i stället
            ha bilbesiktning en gång i halvåret? Ska vi ha det varje år även
            för nya bilar? Jag tror att vi i den här salen är överens om att
            det hade varit helt orimligt.
          </note>
          <note>
            Det innebär att det finns ett spann när det gäller vad som är
            rimligt och orimligt i den här frågan och med vilket intervall
            man behöver genomföra fordonsbesiktning för att fortfarande upprätthålla
            en trafiksäkerhet och de klimatmål som vi har. Frågan om var exakt
            den gränsen går har regeringen för avsikt att ta vidare när vi
            nu har fått Transportstyrelsens rapport jämte de remissvar som
            har inkommit.
          </note>
          <note>
            Men jag konstaterar igen att den avreglering som skedde av bilbesiktningen
            i praktiken riskerar att ställa stora delar av landet, där den
            så kallade marknaden inte är så stark, utan den här verksamheten.
            Det är helt enkelt inte så intressant att bedriva en bilbesiktning
            i ett glesbefolkat område där man inte kan få så många kunder.
          </note>
          <note>
            När man gör en marknad svarar den aldrig mot behov – det är självklart.
            En marknad svarar bara mot efterfrågan. Bilbesiktning är inte
            någonting som efterfrågas. Det är någonting som behövs. Därför
            är det en tämligen olämplig verksamhet att marknadsutsätta. Nu
            gjorde den tidigare regeringen det. Det har vi svårt att göra
            någonting åt. Men det är ett problem i förhållande till tillgänglighet
            och möjligheter att göra anpassningar över tid. Det tror jag att
            även Eskil Erlandsson kanske kan se, även om jag förstår att det
            kan vara lite jobbigt att erkänna.
          </note>
          <note type="speaker">
            Anf. 159 ESKIL ERLANDSSON (C):
          </note>
          <note>
            Fru talman! När det gäller det sist framställda påståendet från
            statsrådet vill jag säga: Nej, jag ser faktiskt inte den problematik
            som statsrådet ser. Marknaden är konstant. Att det skulle vara
            fel med en omreglering som innebär att också andra aktörer än
            ett statligt monopol får tillträde till marknaden ser jag inte.
            Jag ser inte att det skulle påverka den tillgänglighet som jag,
            i det skede som nu är, är angelägen om att statsrådet avger ett
            löfte omkring. Det handlar om att tillgängligheten måste förbli
            konstant för de människor som har verksamheter – det är dem jag
            tänker mest på – men också för privatpersoner. Det handlar om
            att den blir oförändrad även efter en översyn av de besiktningsintervall
            som är för närvarande.
          </note>
          <note>
            Jag har absolut inte någonting emot att man tittar på och omprövar
            det, men för de verksamheter som är väldigt viktiga för glesbygdens
            näringsliv är tillgängligheten en nödvändighet. Jag väntar fortfarande
            på ett löfte från statsrådet om att detta vägs in och tas stor
            hänsyn till i den översyn som är för närvarande.
          </note>
          <note type="speaker">
            Anf. 160 Statsrådet ANNA JOHANSSON (S):
          </note>
          <note>
            Fru talman! För regeringen är de klimatmål vi har satt upp, möjligheterna
            för människor att bo och arbeta i hela landet och en god tillgänglighet
            i hela landet avgörande. Men det handlar självklart också om trafiksäkerhet.
            Därför kommer vi inte att genomföra förändringar av fordonsbesiktningen
            som innebär en åsidosatt trafiksäkerhet eller en åsidosättning
            när det gäller klimatmålen eller den möjlighet som vi eftersträvar:
            att människor ska kunna bo, verka och leva i hela landet.
          </note>
          <note>
            Det sa jag redan i mitt svar, och jag säger det gärna igen i
            slutanförandet. Detta innebär självklart inte att man aldrig kan
            göra förändringar. All verksamhet behöver ses över. Även om man
            så småningom kommer fram till att man ska ha det som man har det
            – det kan ju hända – handlar det om att man omprövar och ständigt
            har en öppen inställning till det man gör. Och det vi gör ska
            vi göra för att det behövs och är bra och inte för att vi alltid
            har gjort så. Det tycker jag är en ganska sund inställning i ganska
            många frågor.
          </note>
          <note>
            Men regeringen sätter trafiksäkerheten, tillgängligheten i hela
            landet och klimatfrågan väldigt högt på dagordningen. Det gäller
            naturligtvis även i förhållande till fordonsbesiktningen.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2015/16:396 om återreglering av järnvägsunderhållet
          </note>
          <note type="speaker">
            Anf. 161 Statsrådet ANNA JOHANSSON (S):
          </note>
          <note>
            Fru talman! Emma Wallrup har frågat mig vilken tidsplan regeringen
            har för att fullfölja åtagandet om att staten ska ta det samlade
            ansvaret för kontroll och utförande vid underhållet av den svenska
            järnvägen.
          </note>
          <note>
            Regeringen har höga ambitioner när det gäller att säkerställa
            kvaliteten på befintlig transportinfrastruktur och utveckla transportsystemet
            i stort. Järnvägen har en stor och betydelsefull roll i det svenska
            transportsystemet, och väl fungerande transporttjänster med tåg
            är viktigt för att uppnå flera mål om hög sysselsättning, en ökad
            andel kvalificerad industriproduktion, minskad klimat- och miljöpåverkan
            samt färre dödade och skadade i trafiken.
          </note>
          <note>
            Regeringen beslutade därför i december 2014 om ett tilläggsdirektiv
            till den pågående utredningen om järnvägens organisation (dir.
            2014:160) i syfte att tidigarelägga redovisningen av frågor rörande
            byggande och underhåll av infrastrukturen. Utredningen lämnade
            i mars 2015 delbetänkandet Koll på anläggningen (SOU 2015:42).
          </note>
          <note>
            Delbetänkandet har därefter remitterats, och svar har inkommit
            under september 2015. De flesta instanser anser att delbetänkandet
            ger en god beskrivning av de problem och brister som förekommer
            inom järnvägsunderhållet och är positiva till utredningen och
            ställer sig bakom de förslag till åtgärder som utredningen har.
          </note>
          <note>
            Regeringen har även uppdragit åt Trafikverket i december 2014
            respektive juni 2015 att utreda och redogöra för Trafikverkets
            syn på alternativa former för organisering av underhållet av järnvägen
            samt redogöra för det arbete som bedrivs med syfte att förbättra
            underhållsverksamheten inom järnvägen.
          </note>
          <note>
            Regeringen har således ett omfattande underlagsmaterial att bereda
            och ta ställning till. Arbete pågår nu inom Regeringskansliet,
            och jag avser att inom kort återkomma med vilka åtgärder regeringen
            avser att vidta.
          </note>
          <note type="speaker">
            Anf. 162 EMMA WALLRUP (V):
          </note>
          <note>
            Fru talman! Vi har klimatmål som ska nås. Det är jätteviktigt
            att nästa infrastrukturplan tar klimatmålen på allvar. Det är
            kanske den största frågan i svensk klimatpolitik och verkligen
            avgörande för om Sverige ska nå klimatmålen.
          </note>
          <note>
            En del av detta är just järnvägsunderhållet. Vi står i ett läge
            där klimatkaos väntar bakom knuten om vi inte agerar. Där kan
            vi förlora kontrollen. Redan nu ser vi svår torka, översvämningar
            och skogsbränder runt om på jorden. I flera delstater i USA har
            man fått evakuera människor på grund av starka väderhändelser.
            Även här hemma i Sverige har vi sett väderhändelser som vi inte
            tidigare har sett i modern tid, som stör infrastruktur, skapar
            skogsbränder och så vidare. Det är viktigt att vi satsar på järnvägen.
          </note>
          <note>
            Det var redan på 80-talet tydligt uttalat från Margaret Thatchers
            sida att det skulle finnas fler privata aktieägare i England än
            LO-medlemmar. Men hon sa också att hon inte ville privatisera
            järnvägen. Storbritannien fick dra lärdom av a vregleringen. På
            kort tid lät man statliga Network Rail överta underhållet igen
            för att få ordning på järnvägen. Det minskade förseningarna kraftigt.
            Det är så vi borde arbeta även här.
          </note>
          <note>
            Vi har lekt affär med infrastrukturen färdigt nu, tycker vi.
            Det enda det har lett till är att bolagen konkurrerar med lägre
            priser, vilket har lett till sämre underhåll, sämre trygghet i
            fråga om arbetena och sämre löner. Vi måste sluta vara marknadsfundamentalister
            – Margaret Thatcher-eran borde lämnas därhän. Vi har sett för
            mycket avarter, även om inte ens hon ville avreglera järnvägen.
          </note>
          <note>
            Sveriges järnvägssystem präglas i dag av uppsplittring på en
            mängd aktörer. Marknadsanpassning är särskilt olämpligt inom järnvägssystemet.
            Orsaken till nuvarande tågkaos beror på en rad brister, bland
            annat konkurrensutsättningen, som har urholkat järnvägssystemet.
          </note>
          <note>
            I dag skulle jag säga att hela systemet är som en ost med håligheter,
            håligheter som uppstår där vinster plockas ut i olika led. Verksamheterna
            slimmas, och marginalerna är så små. Det gör att kvalitet och
            säkerhet urholkas, något som vi ser överallt i massor av verksamheter
            i hela vår offentliga välfärd, och det syns även här. Detta är
            effekt av avregleringsivern och Thatchers plan att skapa fler
            aktieägare överallt inom den offentliga välfärden.
          </note>
          <note>
            Gemensamt för bristerna är just att vinst- och avkastningsjakt
            är drivkraften för företag och bolag inom systemet och inte samhällsnyttan.
            Samtidigt har vi för lite resurser till järnvägsunderhållet. Felprioriteringen
            av resurser som i stället går till vinster och den dåliga synkroniseringen
            är väldigt olycklig. Vi skulle därför vilja se ett samlat ansvar
            för järnvägen hos staten, där man ser över organisationsformen.
          </note>
          <note>
            Jag vet att Anna Johansson vid ett tidigare tillfälle har svarat
            Seko, som just nu driver en kampanj för en statlig kontroll av
            järnvägen, att det inte är någon skillnad om Trafikverket ansvarar
            för olika bolag som hanterar järnvägen eller om det är i statlig
            regi.
          </note>
          <note type="speaker">
            Anf. 163 Statsrådet ANNA JOHANSSON (S):
          </note>
          <note>
            Fru talman! Jag skulle vilja börja med att säga till Emma Wallrup
            att man inte behöver gå så långt vare sig geografiskt eller i
            tid som till Margaret Thatcher för att hitta en övertro på marknaden
            som funktionssätt.
          </note>
          <note>
            Den regering vi hade fram till förra året har på område efter
            område haft en övertro på att om man bara marknadsutsätter så
            kommer den osynliga handen farande och ställer allt till rätta.
            På område efter område har detta visat sig vara just bara en from
            förhoppning.
          </note>
          <note>
            Samtidigt kan man konstatera att det är en sak att ha en uppfattning
            innan man har släppt ut anden ur flaskan. Andar är nämligen mycket
            enk ­ lare att släppa ut ur flaskor än att trycka tillbaka in
            igen.
          </note>
          <note>
            Samtidigt ser vi ett stort behov av att staten ska återta kontrollen
            över järnvägen. Järnvägen är ett system som behöver ha en systematisk
            hantering. Det räcker dock inte, utan det är hur Trafikverket
            arbetar med att fastställa underhållsplaner och skaffa sig kunskap
            o m hur anläggningen ser ut, att vi tillför resurser för att kunna
            genomföra underhåll som upprätthåller kvaliteten i järnvägen och
            många andra saker som påverkar hur järnvägen fungerar.
          </note>
          <note>
            Lika lite som man ska vara marknadsfundamentalist och tro att
            marknaden löser alla problem ska man därför inte tro att statlig
            eller kommunal regi per automatik löser alla problem. Det finns
            också en hel del andra saker som handlar om organisation, kunskap,
            kompetens, utförande och resurser som påverkar utfallet. Den insikten
            tror jag att man behöver ha. Det finns ingen anledning att låta
            pendeln svänga från den ena extremen till den andra.
          </note>
          <note>
            Däremot är det viktigt att staten har det samlade ansvaret för
            järnvägen, och regeringen kommer att återkomma med förslag på
            hur vi ska åstadkomma detta.
          </note>
          <note type="speaker">
            Anf. 164 EMMA WALLRUP (V):
          </note>
          <note>
            Fru talman! Tack för svaret , statsrådet ! Jag skulle vi lja
            problematisera just det uttalande från Anna Johansson från ett
            tidigare tillfälle som jag avslutade med: att det inte är någon
            skillnad om Trafikverket styr över flera bolag som handhar underhållet
            eller om man gör det i egen regi.
          </note>
          <note>
            Seko har gjort en utredning och har också väldigt mycket egen
            erfarenhet, eftersom banarbetare och andra arbetare inom Sekos
            verksamhetsområde har väldigt mycket kunskaper. Det är flera olika
            delar. Det handlar till exempel om att man måste ha en flexibilitet
            när man utför förebyggande underhåll. Man behöver också ha en
            flexibilitet när man ska utföra avhjälpande underhåll. Man behöver
            ha både kunskap och maskiner tillgängliga. Allt behöver vara nära
            till hands, för man måste styra verksamheten på olika sätt beroende
            på hur man kan planera om resande, tågtider och så vidare.
          </note>
          <note>
            Det är också mycket lämpligare att besiktning utförs i samband
            med att man åtgärdar saker. Det här gjorde man förr i tiden när
            det var i statlig regi, men nu skickar man ut entreprenörer som
            ska utföra underhållsåtgärder på uppdrag, och dessa uppdrag är
            inte så skrivna att det går att se till helheten. Det är väldigt
            svårt att skriva sådana uppdrag, för Trafikverket har inte heller
            den kunskapen i dag.
          </note>
          <note>
            Det här är en osmart hantering av resurser, och det är väldigt
            skadligt, därför att det som har skett nu är att säkerheten på
            järnvägen brister. Jag reste själv med ett tåg som tvärstannade.
            Jag frågade vad det berodde på, och då var det banarbetare på
            spåret. Mannen som jag frågade i vagnen och som jobbade där sa
            att det händer ganska ofta att entreprenörerna inte talar om när
            det är banarbetare på spåret.
          </note>
          <note>
            Jag har lyft fram detta i tidigare debatter, men det är just
            sådana här saker som uppstår när man har väldigt många underentreprenörer.
            Då har man sämre samordning på väldigt många olika sätt, och det
            kan till och med gå så här långt.
          </note>
          <note>
            Jag skulle därför inte hålla med Anna Johansson om att det inte
            spelar någon roll om Trafikverket styr över flera entreprenörer
            eller om man har det i egen regi. Det här är en helhet. Det är
            som ett blodomlopp, och allting hänger samman. Karin Svensson
            Smith brukar kalla det för en orkester, men det är just att järnvägen
            är en helhet, som en organism.
          </note>
          <note>
            Därför tycker jag att vi ska lyssna på Seko som faktiskt har
            arbetare som arbetar inom verksamheten och som till och med driver
            den här linjen väldigt hårt att man tror att statlig regi är det
            allra bästa för verksamheten. Varken Seko eller Vänsterpartiet
            driver att det ska vara fullt ut på en gång, utan man går över
            mer och mer i den riktningen igen inom de verksamheter där man
            först ser att det är lämpligt för att faktiskt få ordning på järnvägen
            igen.
          </note>
          <note>
            Jag tycker att det är viktigt att ta med sig kunskapen och lyssna
            på Seko och lyssna på dem som arbetar med underhållet. Vad behövs
            för att helheten ska fungera?
          </note>
          <note type="speaker">
            Anf. 165 Statsrådet ANNA JOHANSSON (S):
          </note>
          <note>
            Fru talman! Det uttalande som Emma Wallrup åt erger och som jag
            skulle ha gjort till Seko vill jag bra gärna veta varifrån det
            kommer, för jag känner inte riktigt igen det. Jag tycker att det
            är viktigt när man citerar att det är korrekt återgivet.
          </note>
          <note>
            Det jag vet att jag har sagt är att oavsett om det är i egen
            regi eller om man köper en tjänst från en annan så behöver man
            säkerställa att man har kompetens att veta vad det är som ska
            genomföras. En beställning behöver ju ske oavsett om det är i
            form av arbetsledning eller om det är i form av en mer regelrätt
            upphandling. Man måste alltså ha en kunskap om hur anläggningen
            ser ut, man måste veta vilka jobb det är som ska utföras och man
            måste ha resurser tillgängliga för att kunna genomföra det arbetet.
          </note>
          <note>
            Detta gäller oavsett vilken organisationsform man har, och jag
            vidhåller nog att det är på det sättet. Om man har en verksamhet
            i statlig regi men inte har tillräckligt med resurser och inte
            har kunskap om vad som behöver göras kommer det ändå inte att
            bli riktigt bra. Det var liksom det som var min poäng. Åtgärden
            att överföra i statlig regi kommer inte ensam att innebära att
            alla problem vi har i järnvägssystemet försvinner över natten.
            Så är det inte, utan det behöver göras andra saker och fler saker.
          </note>
          <note>
            Jag vill också vara tydlig med att säga att det som Emma Wallrup
            i den här debatten hänvisar till som Seko är inte Seko. Seko som
            huvudorganisation har nämligen lämnat ett remissvar på den här
            utredningen som inte kräver ett totalt återförstatligande. Den
            kampanj som Emma Wallrup beskriver är inte heller från Seko, utan
            det är en klubb inom Seko som bedriver den. Jag säger det så att
            vi får ordning på fakta i den här diskussionen.
          </note>
          <note>
            Jag vidhåller att vi från regeringens sida anser att det är viktigt
            att staten återtar kontrollen över järnvägsunderhållet. Vi behöver
            se till att de resurser vi tillsätter används på ett klokt och
            effektivt sätt. Vi behöver se till att de aktörer som finns på
            järnvägen agerar med en helhetssyn och med resenärernas och godstransportköparnas
            bästa för ögonen.
          </note>
          <note>
            På den punkten kommer vi att leverera, och jag hoppas kunna återkomma
            i den här kammaren inom kort med en bild av hur det ska gå till.
          </note>
          <note type="speaker">
            Anf. 166 EMMA WALLRUP (V):
          </note>
          <note>
            Fru talman! Jag har pratat med Seko och frågade då extra om det
            verkligen är Seko i sin helhet som står bakom kampanjen, och det
            sa de till mig att det är. Uttalandet , som innebär ungefär det
            du säger nu om att huvudsaken är att Trafikverket har ordning,
            hämtade jag i en intervju med dig som ligger på kampanjhemsidan.
            Du kan gå in och läsa där. Jag vet inte om du har blivit rätt
            citerad eller inte.
          </note>
          <note>
            Jag vill påpeka att vi i Vänsterpartiet var nöjda med vår förhandling
            där vi kom överens med regeringen om att staten skulle ta det
            samlade ansvaret för underhållet. Men jag vill också säga att
            både Seko och vi menar att det här ska ske steg för steg och balanserat.
            Slutmålet behöver inte vara en total återreglering, men vi ska
            ta kontroll över de delar där det funktionellt behövs för att
            vi ska få en helhet och för att det ska fungera bra.
          </note>
          <note>
            Jag tycker att man ska bära med sig att det är viktigt att ha
            maskiner och kunskap och att kontroll och underhåll utförs samtidigt
            för att spara resurser, eftersom vi har resursbrist inom systemet.
            Det tycker jag pekar mot att vi behöver gå mot ett ökat samlat
            arbete med underhållet. Det fun ­ gerar varken arbetsrättsligt
            eller funktionellt med en mängd olika under ­ entreprenörer som
            utför underhållet.
          </note>
          <note>
            Det viktigaste att bära med sig i det här är att vi behöver gå
            i den riktningen. Vi måste få bort osunda intressen som inte har
            samhällets nytta för ögonen, och vi måste vara rädda om skattemedel
            så att vi inte har uppdrag till underhållsarbetare som gör att
            de inte, som det är i dag, kan se till helheten när de är ute
            och arbetar. Man ska arbeta med lång kontinuitet och kunskap och
            med att vårda bansystemet som man gjorde förr. En sådan modell
            behöver vi.
          </note>
          <note type="speaker">
            Anf. 167 Statsrådet ANNA JOHANSSON (S):
          </note>
          <note>
            Fru talman! I ärlighetens namn får man väl ändå säga att järnvägen
            inte var alldeles problem- och friktionsfri före 2010 när de här
            förändringarna genomfördes. Min minnesbild, som är från åtminstone
            80-talet, är tydlig. Det har alltid, mer eller mindre, varit problem
            med järnvägen. Var det inte SJ som gick med förlust så var det
            andra problem.
          </note>
          <note>
            Det innebär att det här till stora delar är gamla försyndelser
            som vi behöver handskas med. Oavsett hur man organiserar det finns
            det saker som handlar om styrning och ledning, resurser och organisering
            och inte minst kunskap om handläggningen, planering av åtgärder
            och i vilken ordning de ska utföras. Men vi behöver också ta ett
            fastare och tydligare helhetsgrepp från statens sida om järnvägsunderhållet.
            Där tror jag att jag och Emma Wallrup är alldeles överens.
          </note>
          <note>
            Framför allt är målet med det vi gör att fler resenärer ska kunna
            lita på att de kan komma till jobbet med järnvägen och att godstransportköparna
            kan lita på att godset kommer fram i tid och dit det ska så att
            vi har en järnväg mot motsvarar både företags och resenärers behov
            och bidrar till jobb och utveckling i hela vårt land. Det tror
            jag att vi är alldeles överens om.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2015/16:398 om skolledares arbetssitua
            ­ tion
          </note>
          <note type="speaker">
            Anf. 168 Utbildningsminister GUSTAV FRIDOLIN (MP):
          </note>
          <note>
            Fru talman! Linus Sköld har frågat mig vilka åtgärder jag avser
            att vidta för att förbättra skolledares arbetssituation. Vidare
            har han frågat mig hur jag avser att arbeta för att skapa goda
            förutsättningar för skolledares pedagogiska ledarskap.
          </note>
          <note>
            Skolledarfunktionen är central för skolverksamhetens kvalitet
            och utveckling. Förskolechefen och rektorn har som pedagogiska
            ledare det övergripande ansvaret för att verksamheten som helhet
            utvecklas och inriktas på att nå de nationella målen. Det är därför
            viktigt att rektorer och förskolechefer har goda förutsättningar
            att utveckla sitt pedagogiska ledarskap utifrån kraven i skollagen,
            läroplanerna och andra författningar.
          </note>
          <note>
            Enligt skollagen ska varje huvudman se till att rektorerna går
            en särskild befattningsutbildning eller en utbildning som kan
            jämställas med denna. Utbildningen ska påbörjas snarast möjligt
            efter det att rektorn har tillträtt sin anställning och vara genomförd
            inom fyra år efter tillträdesdagen. Den obligatoriska befattningsutbildningen
            ges i dag vid sex lärosäten.
          </note>
          <note>
            Sedan 2011 pågår en fortbildningsinsats för rektorer som är inriktad
            mot styrnings- och ledarskapsfrågor. Syftet är att ge rektorerna
            förutsättningar att utveckla och fördjupa sitt pedagogiska ledarskap
            utifrån kraven i skollag och läroplaner samt utifrån vetenskaplig
            grund och beprövad erfarenhet.
          </note>
          <note>
            Rektorer som deltagit i fortbildningen vittnar om att de stärkts
            i sin roll som pedagogiska ledare. Regeringen har därför beslutat
            att förlänga satsningen till och med 2018. Regeringen har också
            initierat en motsvarande kompetensutvecklingsinsats för förskolechefer
            som syftar till att utveckla förskolechefernas pedagogiska ledarskap.
            Utbildningen påbörjades under hösten 2015, och satsningen beräknas
            pågå till och med 2018.
          </note>
          <note>
            Linus Sköld pekar i sin interpellation på att skolledares lönenivå
            i genomsnitt är lägre jämfört med genomsnittlig lönenivå för chefer.
            Regeringen beslutade nyligen om Lär arlönelyftet som innebär att
            ett särskilt statsbidrag införs vid halvårsskiftet 2016 i syfte
            att stimulera skolhuvudmännen att ge särskilt kvalificerade lärare,
            förskollärare eller fritidspedagoger högre lön. Inom ramen för
            satsningen finns det möjlighet även för lärare i ledande befattning
            att ta del av statsbidraget för högre lön om de uppfyller kraven
            på legitimation, till största delen av sin arbetstid arbetar med
            undervisning och uppgifter som hör till undervisningen eller andra
            uppgifter av pedagogisk natur samt uppfyller övriga villkor i
            statsbidragsförordningen.
          </note>
          <note>
            Lä rarlönelyftets fokus är dock att höja läraryrkets attraktivitet,
            och ansvaret för lönesättningen ligger, oberoende yrkesgrupp,
            på arbetsmarknadens parter. Det är av avgörande betydelse att
            huvudmännen tar sitt arbetsgivaransvar genom att prioritera investeringar
            i skolledares löner. Det är viktigt att även lönenivån för skolledare
            motsvarar det ansvar och den ofta komplexa uppgift som skolledare
            har.
          </note>
          <note>
            Som nämns i interpellationen visar granskningar från bland annat
            Statens skolinspektion att många skolledare anser att de på grund
            av en stor mängd administrativa uppgifter inte kan avsätta tillräckligt
            med tid för pedagogisk ledning av verksamheten.
          </note>
          <note>
            Utredningen om rektorernas arbetssituation inom skolväsendet
            konstaterar i sitt betänkande Rektorn och styrkedjan ( SOU 2015:22)
            att många av rektorernas problem beror på svagheter i den så kallade
            styrkedjan. Med skolans styrkedja avses i utredningen den kedja
            som består av staten – huvudmannen – huvudmannens förvaltning
            – rektorerna – lärarna. I fråga om fristående skolor utgörs motsvarande
            kedja ofta av staten – huvudmannen – rektorns chef – rektor –
            lärare. Betänkandet har remitterats och bereds för närvarande
            inom Regeringskansliet.
          </note>
          <note>
            Sammantaget genomförs en rad insatser som syftar till att förbättra
            skolledares förutsättningar för att utveckla sitt pedagogiska
            ledarskap genom till exempel fortbildning. Jag delar dock Linus
            Skölds bedömning att mer behöver göras.
          </note>
          <note type="speaker">
            Anf. 169 LINUS SKÖLD (S):
          </note>
          <note>
            Fru talman! I sitt svar berör Gustav Fridolin nästan uteslutande
            utbildningsinsatser som verktyg för att förbättra skolledares
            förutsättningar att utöva sitt pedagogiska ledarskap. Det är också
            huvudinriktningen i utredningsbetänkandet, Rektorn och styrkedjan
            , som utbildningsministern hänvisade till.
          </note>
          <note>
            Jag tycker att frågan som vi nu debatterar här kan anläggas lite
            fler perspektiv än så. Först och främst tycks vi vara överens
            om att skolledare har en nyckelroll för utbildningens kvalitet
            och utveckling. Vi har identifierat skolledarrollen som en nyckel
            till framgång.
          </note>
          <note>
            Ur ett verksamhetsperspektiv, det perspektiv som säger att skolledaren
            är viktig för skolans utveckling och kvalitet, tycks fortbildningsinsatser
            och befattningsutbildning vara rimliga verktyg för rektor n att
            stärka sin inre trygghet och sin kompetens för att agera inom
            ramen för det pedagogiska ledarskapet. Det handlar om att stärka
            professionen, att förstå sin roll i ett komplext system på ett
            mer nyanserat sätt och att bygga sig större nätverk. Det finns
            många fördelar rent verksamhetsmässigt.
          </note>
          <note>
            Det andra perspektivet som jag tänker att man måste ha på den
            här frågan handlar mer om yttre faktorer. Det är alltså ett arbetsmiljöperspektiv.
            Det saknar jag helt i utbildningsministerns svar.
          </note>
          <note>
            Vi har en skolledarkår i landet som omsätts snabbt, som överväger
            att lämna yrket, som har talrika enheter och som har ett komplext
            och svårbalanserat uppdrag. Skolledare är ofta sjukskrivna till
            följd av arbetsrelaterad stress, beskriver sig själva som stressade
            när den statliga utredaren frågar och så vidare. Det är ganska
            många indikationer på bristande arbetsmiljö, i ganska många olika
            utredningar från alltifrån facket till Arbetsmiljöverket till
            inspektionen till statliga utredningar.
          </note>
          <note>
            Då tänker jag att vi behöver acceptera det som en systemfråga.
            Om vi accepterar det som en arbetsmiljöfråga och en systemfråga
            verkar det inte helt rimligt att föreslå fortbildning som den
            medicin som ska bota sjukan. Det är lika orimligt som att tänka
            att fortbildning för personalen skulle lösa det strukturella arbetsmiljöproblemet
            med delade turer i vård och omsorg.
          </note>
          <note>
            Utbildningsministern säger som avslutning i sitt svar att han
            delar min bedömning att mer behöver göras. Min följdfråga är alltså
            enkel: Vad skulle det kunna vara?
          </note>
          <note type="speaker">
            Anf. 170 Utbildningsminister GUSTAV FRIDOLIN (MP):
          </note>
          <note>
            Fru talman! Linus Sköld gör en beskrivning som många har gjort
            av den utredning som professor Olof Johansson gjorde, Rektorn
            och styrkedjan . Den går ut på att analysen var viktig men att
            förslagen om fortbildning inte räckte för att täcka upp analysen.
            Det är en rimlig synpunkt som har kommit in från många remissinstanser.
          </note>
          <note>
            Men om jag ska komplicera bilden något är den argumentation som
            professor Olof Johansson har i utredningen, om varför fortbildning
            också kan vara ett svar på åtminstone en del av de strukturella
            problem som utredningen belyser, och det som Linus Sköld beskriver
            två paradoxer.
          </note>
          <note>
            Den första paradoxen är att vi i dag har en skollag som i grunden
            ger rektorer möjlighet att delegera alla arbetsuppgifter utom
            just det pedagogiska ledarskapet. Ändå är det det pedagogiska
            ledarskapet som man som rektor menar att man inte har tid till.
            Det är klart att det finns en paradox i hur lagen ser ut och vilka
            förutsättningar man som rektor upplever att man har att arbeta
            utifrån enligt lagen.
          </note>
          <note>
            Den andra paradoxen är att Olof Johansson kan se i sina undersökningar
            att även rektorer som fått mer personal för avlastning, administrativ
            och annan personal som man kan delegera till, i flera fall upplever
            att de har lika lite tid kvar till det pedagogiska ledarskapet
            även med den personalen. Man fortsätter att ha de administrativa
            uppgifterna och förväntningarna på sig att genomföra dem snarare
            än det pedagogiska ledarskapet.
          </note>
          <note>
            Det är de två paradoxerna som gör att mycket av Olof Johanssons
            svar är fortbildning. Det ska sägas att det inte bara handlar
            om fortbildning av rektorer utan lika mycket av politiker, förvaltningschefer
            och andra i styrkedjan som behöver kunna skollagen minst lika
            väl som en rektor.
          </note>
          <note>
            Med det sagt och med den förklaringen till den utredning som
            vi nu bereder vill jag ändå svara mer konkret på Linus Skölds
            fråga om vad jag menar när jag säger att mer kan behöva göras.
            Det är precis den typen av diskussioner vi för med parterna inom
            den nationella samlingen för läraryrket.
          </note>
          <note>
            När det handlar om rektorer tror jag att man samlas ganska mycket
            om tre delar. Det handlar om tid för rektorsuppdraget, det handlar
            om mandat till rektor och det handlar om stöd i rektorns uppgift.
          </note>
          <note>
            När det gäller tiden återkommer vi till att för att rektor er
            ska få mer tid för sin uppgift måste det rensas i arbetsuppgifter
            som i dag ligger på rektor erna och säkerställ a s att det finns
            fler anställda som kan göra jobbet, att det finns tillgång till
            administrativ och annan personal.
          </note>
          <note>
            I rensandet är det ungefär samma saker, som vi har makt över
            från statligt håll, som tynger rektorns uppgift och som tynger
            andra personalkategorier, framför allt lärare. Om man minskar
            på de nationella proven, digitaliserar dem, ökar det också rektorns
            tid så som arbetet är organiserat på många skolor. Om vi förbättrar
            reglerna för särskilt stöd och kan koppla bort rektorn från en
            del av de uppgifterna innebär det också att det på ett annat sätt
            kan ges mer tid för det pedagogiska ledarskapet.
          </note>
          <note>
            Det är två rensningar i arbetsuppgifter som vi kan stå för från
            statens sida och som befriar tid för rektorn. De statliga satsningarna
            på fler anställda hör såklart också dit.
          </note>
          <note>
            När det gäller mandatet tror jag – och jag skulle gärna vilja
            utveckla det senare – att den satsning vi gör, inom Samverkan
            för bästa skola, på skolor som har särskilt tuffa förutsättningar
            är ett gott sätt för att inom ramen för nuvarande bristande styrkedja
            ändå kraftigt stärka rektorerna och rektorers förutsättningar
            för att jobba på de tuffaste skolorna. Det görs genom att deras
            arbetsuppgifter samlas i en handlingsplan där staten och huvudmannen
            tillsammans står bakom åtgärder som man vill se genomförda och
            som har stöd i forskning eller erfarenhet.
          </note>
          <note>
            När det gäller stödet ser vi att flera av de nationella skolutvecklingsprogram
            som regeringen har beställt och som Skolverket nu genomför riktas
            just till rektorn och rektorns arbetssituation.
          </note>
          <note type="speaker">
            Anf. 171 LINUS SKÖLD (S):
          </note>
          <note>
            Fru talman! Jag vill tacka för det uttömmande svaret.
          </note>
          <note>
            Styrkedjan som begrepp ger en något förenklad bild av hur skolan
            styrs. Egentligen omfattar det bara de formella delar som vi kan
            påverka i det här huset och i förvaltningsled och så vidare. Som
            utbildningsministern pekar på finns det också mer svårfångade
            och informella styrningar, såsom kultur och förväntningar på ledarskap
            , som svårligen låter sig beskrivas inom begreppet styrkedjan.
            Men i mitt fortsatta resonemang är styrkedjan, i den betydelse
            som utbildningsministern använde i sitt första svar, ändå rimlig
            att använda.
          </note>
          <note>
            Skolledarens roll är komplex. Det har vi konstaterat tidigare.
            Det kommer sig delvis av hur styrningen av skolans uppdrag fungerar.
            Styrkedjan är inte rak. Skolledaren är i princip en statlig företrädare
            i viss mening och är direkt utförare av skollag och läroplan.
            Vi har också indirekta regleringar som skjuter vidare ansvaret
            via huvudmannen till skolledaren. Skolledaren är i många fall
            primär kommunal chefstjänsteman eller vd i ett privat företag.
            De rollerna är trixiga att balansera.
          </note>
          <note>
            Skolledaren har, som utbildningsmi nistern påpekat, i lagstiftning
            fått mandatet att forma skolans inre organisation som man själv
            bedömer lämpligt. Det ställs givetvis mot omgivningens förväntningar.
            De som dristar sig till att ha förväntningar på vad skolledaren
            bör göra är alltifrån föräldrar till politiker, elever, förvaltning,
            medier, allmänhet – i stort sett alla.
          </note>
          <note>
            Samtidigt förfogar skolledaren inte över medlen att göra det,
            i alla fall oftast inte. Målen för verksamheten är också så omfattande
            och tolkningsbara att det är svårt att veta var uppdraget börjar
            och var det slutar. Samtidigt mäts verksamheten av externa aktörer
            på längden och tvären – inspektionen, PISA, huvudmännen, Skolverket
            och medier. Till och med facken ger sig på att uttala sig om skolors
            kvalitet utifrån mätningar som de själva gör.
          </note>
          <note>
            Styrkedjan gynnar inte förtroendet eller tilliten. Det är en
            slutsats som jag vill minnas att Olof Johansson drog i sin analys.
            Bristande förtroende är ett problem med det här sättet att styra
            skolan. Jag tänker att en skol ­ ledare skulle ha rimliga förutsättningar
            att balansera det komplexa upp ­ draget om skolledaren ägde sin
            profession och kände sig betrodd, om styr ­ kedjan präglades av
            förtroende mellan nivåerna. Det gör den inte.
          </note>
          <note>
            Vad ämnar utbildningsministern göra åt det?
          </note>
          <note type="speaker">
            Anf. 172 Utbildningsminister GUSTAV FRIDOLIN (MP):
          </note>
          <note>
            Fru talman! Jag delar verkligen bilden; när vi har en svag eller
            rent av bristande styrkedja i svensk skola är det ytterst eleverna
            som drabbas, men det finns nog ingen som är så utsatt i systemet
            som just rektorn, eftersom rektorn möts av så många och motstående
            förväntningar från olika håll.
          </note>
          <note>
            Ska man vända det och bygga mer av tillit – Olof Johansson använde
            begreppet förtroende – och bygga en ansvarskultur, vilket är kännetecknande
            för internationella skolsystem som lyc kas väl liksom skolor och
            huvudmän i Sverige som lyckas väl, tror jag att vi behöver göra
            systemförändringar i uppbyggnaden av den svenska skolan och den
            svenska styrkedjan. Det är anledningen till att regeringen har
            kallat på en skolkommission där forskningen och professionen sitter
            företrädda och har möjlighet och fria mandat att lägga fram förslag
            på de styrningsförändringar och andra förändringar som behövs
            för att skapa ett mer likvärdigt skolsystem och en mycket tydligare
            ansvarsfördelning. När alla i det svenska skolsystemet vet var
            deras ansvar börjar och slutar kan man bygga den ansvarskultur
            som behövs.
          </note>
          <note>
            Kan vi därmed inte göra någonting förrän vi inväntat Skolkommissionens
            betänkanden? Det första kommer senare i år, det andra nästa år.
            Jo, det kan vi! Det var därför jag delade upp mitt förra inlägg
            enligt de åtgärder vi vidtar för tidigt mandat och stöd . Jag
            skulle vilja utveckla en av de åtgärderna, nämligen samverkan
            för bästa skola, som riktar sig just till de skolor som har de
            tuffaste förutsättningarna och som har svårast att ge eleverna
            möjlighet att nå målen.
          </note>
          <note>
            En vanlig och återkommande situation på de skolorna är att man
            har rektorer som sitter mycket kort tid. Man har ett väldigt snabbt
            utbyte av rektorer. Det är som rektor väldigt svårt att få det
            mandat som behövs för att kunna jobba vidare. Precis som Linus
            Sköld beskriver handlar det om att de har mängder av olika förväntningar
            på vad de ska göra i sin uppgift, vilket i slutändan gör det mycket
            svårt att bedriva ett fungerande skolutvecklingsarbete. Det blir
            en skola som inte ger det bästa till eleverna därför att den som
            har ansvar för att göra det hela tiden måste brottas med olika
            förväntningar och olika maktsfärer som styr över skolan. Det handlar
            om politiker, eller motsvarande inom friskolesystemet, och därtill
            förvaltning, föräldrar, medier, elever och statens olika organ.
          </note>
          <note>
            Det vi såg att vi behöver göra på de här skolorna – i vårt fall
            i väntan på tydligare styrningsförändringar, och sannolikt även
            efter dem – när man har situationen att det är svårt eller hart
            när omöjligt att fungera som rektor är att samla staten och huvudmannen
            bakom en gemensam handlingsplan kretsande kring åtgärder som man
            ger rektorn mandat att genomföra, åtgärder som man har sett fungerar
            i andra delar av skolsystemet och som har stöd i empiri eller
            forskning. Det blir helt enkelt ett slags avtal mellan staten
            och huvudmannen som rektorn får möjlighet att genomföra. Förslaget
            utarbetades ursprungligen av bland annat Sveriges Skolledarförbund
            efter den kritik man haft mot hur Skolinspektionen och Skolverket
            fungerat mot skolor.
          </note>
          <note>
            Det här börjar rulla ut nu. De första avtalen är tecknade. Avtalen
            går, med skiftande förutsättningar, ned på enskild skolnivå för
            huvudmannen och kompletteras med nya avtal för de skolor som tar
            på sig den växande uppgiften att ta emot många nyanlända på kort
            tid. Ett hundratal avtal kommer att slutas mellan staten och huvudmännen
            åren 2016 och 2017.
          </note>
          <note>
            Jag tror att det är så här man måste jobba med de skolorna för
            att möta den problembild Linus Sköld ger av skiftande förväntningar.
            Då finns det en tydlig förväntan på rektorn att förhålla sig till
            och en möjlighet att sortera andras förväntningar. Det kan ge
            svar gentemot rektor, medier och även de egna lärarna när det
            behövs.
          </note>
          <note type="speaker">
            Anf. 173 LINUS SKÖLD (S):
          </note>
          <note>
            Fru talman! När jag talar om olika perspektiv menar jag inte
            att man ska sortera bort elevperspektivet. Det är viktigt för
            mig att understryka det. Men ur ett elevperspektiv är det viktigt
            att förutsättningarna för rektorns pedagogiska ledarskap fungerar.
            Då ser jag tre perspektiv som samverkar. Det handlar om styrning,
            verksamhetsfokus och arbetsmiljöfokus.
          </note>
          <note>
            Jag skulle vilja be om ett förtydligande. I det inledande svaret
            fanns det några lite kryptiska formuleringar om Lärarlönelyftet.
            Jag skulle bara vilja få detta klarlagt. Ministern talade om ”lärare
            i ledande befattning” samt om ”andra uppgifter av pedagogisk natur”.
            Betyder det att skolledare omfattas av Lärarlönelyftet? Jag tänker
            mig att utbildningsministern gärna vill förtydliga det.
          </note>
          <note>
            Hur det än är har jag egentligen inte så mycket mer att tillföra.
            Det handlar om styrning, arbetsmiljö och verksamhet. Låt oss skapa
            rimliga förutsättningar för gott pedagogiskt ledarskap!
          </note>
          <note type="speaker">
            Anf. 174 Utbildningsminister GUSTAV FRIDOLIN (MP):
          </note>
          <note>
            Fru talman! Jag tackar för interpellationsdebatten. Jag ska förtydliga
            de kryptiska meningarna, som är direkt tagna ur förordningen om
            Lärarlönelyftet. Nej, man kan inte säga att skolledare per se
            omfattas. Däremot har man rättat till ett stort problem som vi
            menar finns i karriärtjänsterna, och som såklart blir mycket större
            när det inte handlar om nya tjänster, nämligen att lärare som
            tar en ledande befattning, det vill säga lärare som blir skolledare,
            inte ska vara utestängda. Om man är lärare och blir skolledare
            ska det inte vara så att de statliga medel som finns plötsligt
            tas bort. Det blir ett väldigt märkligt sätt att kommunicera till
            lärare som väljer att utvecklas i sin profession genom att bli
            skolledare. Detta har vi rättat till i Lärarlönelyftet.
          </note>
          <note>
            Däremot ska det sägas – och det var det jag underströk – att
            Lärarlönelyftet, som i genomsnitt motsvarar 3 000 per individ
            i skolan som träffas av det, inte är det som kan rätta till att
            skolledare tjänar så mycket mindre än andra chefer. Huvudmännen
            måste ta ett mycket större ansvar för rekryteringen av skolledare,
            också vad gäller investering i lön, och det är vi väldigt tydliga
            med. Det finns ingen statlig satsning som kan hjälpa till, utan
            där måste man ta det grundläggande huvudmannaansvaret.
          </note>
          <note>
            Linus Sköld sammanfattar med orden styrning, verksamhetsfokus
            och arbetsmiljöfokus. Jag upplever att det är det vi har hållit
            oss till. Jag kan dela upp det jag säger utifrån det. Styrning
            handlar om att vi måste förstärka styrkedjan. Det är ett av Skolkommissionens
            grundläggande uppdrag. Samverkan för bästa skola är ett sätt att
            göra det just nu för de skolor som har det allra tuffast. Verksamhetsfokus
            är något som de nationella skolutvecklingsprogrammen har, och
            detta fokus kommer att bli mycket tydligare för skolledare som
            har möjlighet att ta del av dem. Arbetsmiljöfokus handlar om att
            rensa i arbetsuppgifter, se till att det finns tid för det pedagogiska
            ledarskapet och inse att de statliga satsningar vi gör på mer
            personal måste kunna leda till att man utifrån skolans lokala
            förutsättningar anställer den personal som man ser är nödvändig
            för att skolan ska kunna utvecklas. Så har vi till exempel konstruerat
            lågstadiet.
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellation 2015/16: 414 om sexuellt våld inom
            psykia trin
          </note>
          <note type="speaker">
            Anf. 175 Statsrådet GABRIEL WIKSTRÖM (S):
          </note>
          <note>
            Fru talman! Bengt Eliasson har frågat mig vilka åtgärder jag
            tänker vidta för att komma till rätta med de problem som finns
            inom den psykiatriska heldygnsvården, hur jag ska säkerställa
            en långsiktig utveckling av den psykiatriska heldygns- och tvångsvården
            samt om jag avser att ta initiativ till något tilläggsdirektiv
            till den pågående utredningen.
          </note>
          <note>
            Psykisk ohälsa är en av regeringens mest prioriterade frågor
            inom hälso- och sjukvårdsområdet. Sedan flera år tillbaka avsätts
            betydande statliga resurser till kommuner och landsting genom
            årliga överenskom ­ melser mellan staten och Sveriges Kommuner
            och Landsting. Den över ­ enskommelse som slutits för 2016 omfattar
            845 miljoner. Syftet med över ­ enskommelsen är att stimulera
            utvecklingsarbete och skapa bättre förut ­ sättningar för lokala
            och regionala analyser av de utmaningar som respek ­ tive län
            står inför. Det handlar också om att identifiera behov och utveck
            ­ lingsmål lokalt och regionalt samt att förbättra ungas psykiska
            hälsa. Ana ­ lysen ska resultera i målsättningar på fem års sikt
            inom fem fokusområden och lokala eller regionala handlingsplaner
            för att nå målen. Här skapas unika möjligheter för målgruppsanpassade
            regionala satsningar.
          </note>
          <note>
            Jag ser mycket allvarligt på de uppgifter som har framkommit
            i radioprogrammet Kalibers granskning. Det är, precis som interpellanten
            framhåller, en grundläggande uppgift för samhället att skydda
            barn och vuxna mot alla former av sexuella kränkningar. Att säkerställa
            en god vård och garantera patientsäkerhet är i hög grad ett ledningsansvar
            som vilar på sjukvårdens huvudmän.
          </note>
          <note>
            Jag vill i detta sammanhang lyfta fram det stöd som Socialstyrelsen
            har tagit fram för att säkerställa en god kvalitet i vård och
            omsorg, nämligen Socialstyrelsens föreskrifter och allmänna råd
            om ledningssystem för sys ­ tematiskt kvalitetsarbete. Brister
            i det systematiska kvalitetsarbetet ökar risken för att den typ
            av händelser som interpellanten pekar på kan uppstå. Det är därför
            av yttersta vikt att dessa bestämmelser hålls levande på alla
            nivåer i vården. Tillsynsmyndigheten Inspektionen för vård och
            omsorg fyller här en viktig roll, men det grundläggande ansvaret
            för att upprätt ­ hålla en hög medvetenhet om olika risker vilar
            på ansvariga ledningsfunk ­ tioner.
          </note>
          <note>
            Vidare är det min bedömning att den långsiktiga utvecklingen
            av psykiatrin kan stimuleras genom det arbete som det nyligen
            inrättade Rådet för styrning med kunskap bedriver. Rådet behandlar
            strategiskt viktiga frågor som bidrar till att rätt kunskap når
            fram till huvudmän och profession på deras villkor. Det handlar
            om kunskap som bidrar till god kvalitet i vård och omsorg till
            nytta för patienter och brukare. I rådet ingår nio myndigheter,
            och Socialstyrelsens generaldirektör är ordförande.
          </note>
          <note>
            Enligt förordningen (2015:155) om statlig styrning med kunskap
            avseende hälso- och sjukvård och socialtjänst ska den statliga
            styrningen med kunskap i fråga om hälso- och sjukvård och socialtjänst
            vara ett stöd för huvudmännen – kommuner och landsting – och professionen.
            Rådet ska verka för att styrningen med kunskap blir ett stöd för
            huvudmännen och professionen och att den är samordnad, effektiv
            och anpassad till deras behov. Rådet ska även verka för att ta
            med patienters och brukares synpunkter och erfarenheter.
          </note>
          <note>
            Beträffande frågan om den nationella samordnarens direktiv och
            uppdrag vill jag peka på att det i direktiven till samordnaren
            tydligt framgår att samordnaren har i uppgift att främja erfarenhetsutbyte,
            samverkan mellan berörda aktörer och samordning mellan verksamheter
            hos samma huvudman. Samordnaren har också i uppdrag att fortlöpande
            identifiera utvecklingsbehov inom området och redovisa dessa till
            regeringen med förslag till åtgärder.
          </note>
          <note>
            Genom tillsättandet av den nationella samordnaren har regeringen
            således skapat en funktion för att kontinuerligt identifiera och
            lyfta fram de utmaningar den psykiatriska vården står inför och
            lämna förslag på förändringar som kan bidra till ökad kvalitet.
          </note>
          <note type="speaker">
            Anf. 176 BENGT ELIASSON (L):
          </note>
          <note>
            Fru talman! Tack, sjukvårdsministern, för svaret!
          </note>
          <note>
            Det känns i mångt och mycket som om vi är helt eniga i grunderna
            om att den psykiatriska vården är och måste vara högprioriterad
            inom hälso- och sjukvården. Mycket görs också, precis som sjukvårdsministern
            beskriver det. Den fråga som jag tycker är väl värd att diskutera
            är om det räcker till och om det är tydligt nog för att ge de
            resultat som jag tror att vi båda är ”committade” till, så att
            säga.
          </note>
          <note>
            Psykiatrin är den enda verksamheten inom hälso- och sjukvården
            som har rätt och ibland skyldighet att vårda människor m ot deras
            vilja, vilket naturligtvis är ett kraftigt ingrepp i integriteten.
            Det är något som väcker starka känslor. Vissa ser tvångsvården
            som ett uttryck för omsorg, medan andra pekar på faran, att det
            kan leda till övergrepp och övervåld.
          </note>
          <note>
            Alla är överens om att den kräver stora mått av eftertanke och
            medmänsklighet, liksom hög grad av rättssäkerhet. Konflikten mellan
            rätten och plikten att vårda med tvång är en brännande fråga som
            det är viktigt att vi som har någon form av ansvar ständigt begrundar
            och debatterar. Det får, som sjukvårdsministern så väl uttrycker
            det, aldrig bli till slentrian.
          </note>
          <note>
            Fru talman! Avsikten med min interpellation till ministern är
            att hålla igång dialogen kring viktiga psykiatrifrågor. I dag
            debatterar vi vården av de allra svårast sjuka. Erfarenheterna
            från den somatiska sjukvården visar att alla sådana här rätt snabba
            och genomgripande utvecklingsprocesser som psykiatrin står i ställer
            stora krav på ledarskap, styrmedel och systematisk uppföljning.
          </note>
          <note>
            Vi kan alla drabbas av en psykiatrisk diagnos eller sjukdom,
            och någon som är nära oss kan drabbas. Men som patient inom psykiatrin
            blir man inte alltid bemött på samma sätt som andra, särskilt
            inte om man söker vård för någon kroppslig åkomma. Lägger man
            då till en otrygg vårdmiljö, vad händer då?
          </note>
          <note>
            Suicid sker i alltför stor omfattning. Läkare misstolkar ofta
            fysiska symtom hos psykiatripatienter, som om allt tillhör den
            psykiska sjukdomen. Detta gäller främst de allra tyngsta diagnoserna
            med de svårast sjuka. När det kommer rapporter som denna om rena
            övergrepp, otrygghet och slentrianmässig omvårdnad är det helt
            klart besvärande, för att uttrycka sig milt.
          </note>
          <note>
            Psykiatrin har ett ansvar för att se till hela människan. Med
            allt detta samlat: Det behövs bättre kunskap för att motverka
            attityder och stigmatisering. Det behövs mer forskning, och det
            behövs förbättrade läkemedel och förbättrade psykologiska terapier.
          </note>
          <note>
            I de rapporter som vi har sett kan det finnas ett mer eller mindre
            starkt inslag av att patienten får skylla sig själv – det är patienten
            som utmanar, patienten som ställer till, precis som det finns
            ansatser i den uppblossade debatten.
          </note>
          <note>
            Eftersom detta är kärnfrågor i vårdutvecklingen för psykiatrin
            kvarstår min fråga: Var anser ministern att tydligheten ligger
            i det utvecklingsarbete som har beskrivits, och var ligger styrningen
            i vården för de allra svårast sjuka? Det är ett vällovligt, mycket
            brett arbete, men var finns spetsen? Och vad har ersatt den långsiktighet
            i satsningar som olika regeringar sedan många år har haft inom
            psykiatrin?
          </note>
          <note type="speaker">
            Anf. 177 Statsrådet GABRIEL WIKSTRÖM (S):
          </note>
          <note>
            Fru talman! Jag vill passa på att tacka Bengt Eliasson för interpella
            ­ tionen. Det är, precis som interpellanten anför, mycket viktigt
            att ständigt hålla igång debatten och diskussionen om de här frågorna.
          </note>
          <note>
            Jag skulle också vilja ta tillfället i akt att påpeka att den
            överenskommelse som regeringen nu har slutit med Sveriges Kommuner
            och Landsting delvis har andra kännetecken än de tidigare överenskommelserna
            på det här området. Jag tror att vi är ganska många som är överens
            om att trots att staten på olika sätt har engagerat sig i kampen
            mot psykisk ohälsa har insatserna många gånge r varit av tillfällig
            karaktär. De har fokuserat på den specialiserade psykiatrin, och
            de har många gånger saknat det långsiktiga perspektiv som så väl
            behövs.
          </note>
          <note>
            Med stöd av de erfarenheter som har kunnat dras under ett antal
            år har vi försökt göra annorlunda den här gången, se till att
            ha längre sikt i de satsningar och överenskommelser som nu sluts
            och inte bara fokusera på den specialiserade psykiatrin utan också
            se på hur vi på allvar kan etablera tidiga insatser och ett förebyggande
            och till stora delar hälsofrämjande arbete. Vi tror nämligen –
            inte minst med utgångspunkt från de allra svårast sjuka patienterna
            – att vi måste komma in med tidiga insatser och jobba mycket mer
            förebyggande.
          </note>
          <note>
            En stor debattfråga under flera år har varit köerna till den
            specialiserade psykiatrin. Jag kan konstatera att många av de
            som befinner sig i de köerna aldrig skulle ha behövt stå där om
            de hade fått hjälp tidigare eller för den delen om det hade funnits
            ett förebyggande arbete på plats, så att man aldrig hade behövt
            utveckla någon psykisk sjukdom.
          </note>
          <note>
            Kan vi jobba med ett större helhetsperspektiv som fokus kommer
            vi också att avlasta den specialiserade psykiatrin, vilket gör
            att de resurserna och den kunskapen kan gå till att hjälpa de
            patienter som lider av de svåraste psykiska åkommorna. Det tycker
            jag är mycket positivt.
          </note>
          <note>
            En annan aspekt som inte har kommit upp hittills i debatten är
            att om vi ska kunna höja kvaliteten inom den specialiserade psykiatrin
            och hjälpa patienterna med de svåraste diagnoser na , då behöver
            vi också koncentrera oss mycket mer på kompetensförsörjningen
            än vad vi har gjort hittills. Vi vet att det råder brist på en
            rad specialiteter och en rad yrkesgrupper inom den specialiserade
            psykiatrin.
          </note>
          <note>
            Bland annat därför har jag från första dagen som sjukvårdsminister
            aviserat att staten via regeringen behöver ta ett ökat ansvar
            för kompetensförsörjningen – inte för att vi på något sätt ska
            ta ifrån huvudmännen deras ansvar för att det finns nödvändig
            personal och kompetens på plats utan därför att vi ser att detta
            är ett problem som finns över hela landet . S taten har en unik
            möjlighet, genom utbildningsväsendet men också på andra sätt,
            att bidra till en förbättrad kompetensförsörjning. Jag ser det
            som en av de viktigaste insatserna vi kan göra från den nationella
            nivån för att höja kvaliteten inom den specialiserade psykiatrin
            och i den meningen också hjälpa de patienter som lider av de svåraste
            psykiska åkommorna.
          </note>
          <note type="speaker">
            Anf. 178 BENGT ELIASSON (L):
          </note>
          <note>
            Fru talman! Tack, ministern, för svaren!
          </note>
          <note>
            Ibland debatterar vi psykiatrin precis som om det enbart och
            ensidigt handlar om personal, system och arbetsmiljö.
          </note>
          <note>
            En mycket ovetenskaplig titt ut över våra 21 landsting och regioner
            visar att man inte direkt har några specifika riktlinjer eller
            handlingsplaner som rör just sexuella övergrepp. Jag trodde personligen
            inte att det var så. Jag trodde att man hade detta, men det har
            man alltså inte. Exempelvis här i Stockholm har jag fått höra
            att det finns på vissa avdelningar, men till exempel inte inom
            BUP. I mitt hemlän Halland finns generella riktlinjer, men inte
            några med fokus på just sexuella övergrepp. Det ser betydligt
            bättre ut om man frågar om hot och våld generellt riktat mot personal,
            men lite sämre när det gäller detsamma mellan patienter.
          </note>
          <note>
            I vården av dessa patienter handlar det hela tiden om ett samspel,
            precis som ministern lyfte fram. Personalen är ständigt medveten
            om problematiken. De är tränade i att upptäcka och motverka, och
            sedan ska ledningen se till att denna medvetenhet fortsätter och
            löper vidare genom vården. Detta är självklarheter i alla vårdprocesser.
            Det är inget där man kan slappna av och lämna till antaganden.
          </note>
          <note>
            Det är just det jag är rädd för sker just nu – att man har flyttat
            spetsig fokus till ett bredare generellt anslag, vilket gör att
            man slappnar av och lämnar till antaganden. Då uppstår problem.
          </note>
          <note>
            Vården är van att arbeta med handlingsplaner och riktlinjer.
            Det är så man jobbar. Det gäller både lokala och regionala och
            självfallet också na ­ tionella riktlinjer. Det jag efterlyser
            är den politiska tydligheten i att just efterlysa kvalitetsarbetena
            på djupet. Det handlar om riktlinjer tillsammans med kvalitetsregister
            och uppföljningsprogram och tillsyn som leder vår ­ den framåt.
          </note>
          <note>
            I den gamla priosatsningen som förändrades till det arbete som
            nu bedrivs genom Rådet för styrning med kunskap, nationell samordning
            och alla de delar som ministern har lyft fram upplever jag att
            styrningen har blivit mer fragmentarisk, generell och svepande.
            Den har också blivit lite mer otydlig vad gäller färdriktning.
          </note>
          <note>
            Fru talman! Jag vill betona att jag inte på något sätt vill förringa
            det arbete som sker eller enbart säga att det var bättre förr,
            för det var det inte. Men samtidigt vill jag lyfta fram diskussionen
            om vikten av färdriktning och vikten av tydlighet och styrning.
            Tydlighet är grundläggande. Det är möjligt och rent av troligt
            att den förra regeringens satsningar gick för långt in i detaljrikedom
            och var inne och petade för mycket.
          </note>
          <note>
            Men hur ser ministern på möjligheten att det som nu sker i stället
            har svängt över pendeln för långt åt andra hållet så att det har
            blivit för brett? Finns det någon tanke på att göra en avstämning
            längs resan och kanske förtydliga?
          </note>
          <note type="speaker">
            Anf. 179 Statsrådet GABRIEL WIKSTRÖM (S):
          </note>
          <note>
            Fru talman! Jag ska börja med att svara på frågan direkt. Jag
            tror att det alltid finns anledning att stämma av under resans
            gång, både när det gäller färdriktningen och i vilken takt man
            har tagit sig närmare de mål som man har ställt upp. Det är bland
            annat därför vi har tillsatt en nationell samordnare för att kunna
            vara den som har större fokus än vad andra delar av den nationella
            nivån kanske kan ha i de här frågorna.
          </note>
          <note>
            Jag tror att det är viktigt att se att det är ett brett spektrum
            av insatser som nu görs inom ramen för överenskommelsen. Vad jag
            försökte förklara i ett tidigare inlägg är att jag tror att bredden
            är helt nödvändig. Vi kan inte bara, som man har gjort tidigare,
            fokusera på en del i kedjan. Då riskerar man att fokus inte blir
            till fyllest. Om vi talar om den specialiserade psykiatrin kan
            den få en anstormning av patienter som kanske egentligen aldrig
            borde ha hamnat där. Men vi vet också att om vi ska kunna klara
            de stora, gigantiska, utmaningar som finns när det gäller den
            psykiska ohälsan i samhället måste vi involvera de tidiga insatserna
            och det förebyggande arbetet i mycket större utsträckning.
          </note>
          <note>
            För att kunna få ihop hela kedjan och sprida den kunskap som
            alltför ofta inom psykiatrin finns isolerad här och var i landet
            eller på olika politiska nivåer har vi försökt att titta på ett
            framgångsrikt område inom hälso- och sjukvården som på senare
            år har genomgått revolutionerande förändringar, det vill säga
            cancervården.
          </note>
          <note>
            Sedan den nationella cancerstrategin togs fram och började implementeras
            2009 har vi sett en etablering av regionala cancercentrum som
            i sin tur har kunna bidra till att kunskap sprids fortare än tidigare.
            I talande stund är man också inne i ett intensivt skede där man
            rullar ut standardiserade vårdförlopp, ser till att kunna korta
            köer och ser till att göra vården mer jämlik över landet.
          </note>
          <note>
            Inte minst med inspiration från det arbete som bedrivs på cancerområdet
            håller SKL, inom ramen för den överenskommelse som regeringen
            har slutit med dem, på att se över om det går att etablera liknande
            regionala center, noder, runt om i landet som på samma sätt kan
            hjälpa till att sprida kunskap i syfte att göra den psykiatriska
            vården mer jämlik över landet och naturligtvis se till att de
            oegentligheter och fruktansvärda övergrepp vi diskuterar i dag
            kan förebyggas och på ett bättre sätt förhindras i framtiden.
          </note>
          <note>
            Det arbete som är igångsatt inom ramen för den överenskommelse
            som finns mellan regeringen och SKL kan också bidra till arbetet
            med ett problem som Bengt Eliasson lyfte upp i sitt första inlägg,
            det vill säga hu r vi kan se till hela patienten och inte bara
            till den psykiatriska diagnosen. Det handlar också om att få sina
            kroppsliga besvär tillgodosedda och utredda i mycket större utsträckning
            än i dag.
          </note>
          <note>
            Genom att involvera primärvården och peka ut att den har ett
            tydligt ansvar för att föra kampen mot den psykiska ohälsan kan
            man också öka medvetenheten om de kroppsliga besvär som många
            av patienterna som lider av psykiska sjukdomar har och därmed
            också göra den somatiska vården än bättre för den typen av patientgrupper.
          </note>
          <note>
            Vår överenskommelse bygger på att se hela kedjan och försöka
            få ett större sammanhang. Det är viktigt att hålla fast vid oavsett
            vilken del av psykiatrin vi diskuterar.
          </note>
          <note type="speaker">
            Anf. 180 BENGT ELIASSON (L):
          </note>
          <note>
            Fru talman! Det gläder mig mycket att vi har talat om det förebyggande
            arbetet och tidig upptäckt, att patienter inte ska falla mellan
            stolarna. Vi är helt överens om det arbetet. Det är något som
            jag själv har jobbat med i många år.
          </note>
          <note>
            Det gläder mig också att ministern lyfter fram möjligheten att
            kopiera arbetssättet inom RCC, Regionala cancercentrum. Det är
            något jag började skriva små enkla debattartiklar om , mest i
            lokalpress , för tre fyra år sedan. Det är intressant att det
            äntligen börjar spira och ta form. Det är definitivt en framgångsfaktor.
          </note>
          <note>
            Fru talman! I d enna något sena timme konstaterar jag att hälso-
            och sjukvården i allmänhet och psykiatrin i synnerhet har gjort
            stora framsteg de senaste årtiondena. Det har gjorts möjligt framför
            allt genom målmedveten forskning. Det är det enda temat vi inte
            har tagit upp än.
          </note>
          <note>
            Vårdpersonalens grundkompetens höjs. Det har ministern också
            varit inne på. Det måste fortsätta. Inom psykiatrin har fokus
            på utbildning för baspersonal och stöd till samverkan prioriterats
            högt, men grundforskning och klinisk forskning har inte fått lika
            hög prioritet. Det är dags för en stor, bred och riktad psykiatrisk
            forskningssatsning. För att lyfta upp psykiatrin krävs en uthållig
            och lång satsning. Det krävs målmedvetenhet, och det krävs tydlighet.
          </note>
          <note>
            Jag vill tacka herr sjukvårdsministern för debatten, och jag
            hoppas att vi kan återkomma regelbundet i det viktiga ämnet.
          </note>
          <note>
            Tack, fru talman, och god natt!
          </note>
          <note type="speaker">
            Anf. 181 Statsrådet GABRIEL WIKSTRÖM (S):
          </note>
          <note>
            Fru talman! Jag tror, precis som Bengt Eliasson, att det finns
            många ytterligare aspekter av arbetet med psykisk ohälsa som vi
            behöver täcka in i debatter framöver, förutom de m vi har diskuterat
            i kväll.
          </note>
          <note>
            Ett ämne vi inte har berört så mycket men som jag tror är helt
            avgörande för att vi ska lyckas reformera vården och naturligtvis
            också föra arbetet i fråga om psykiska ohälsa framåt är det som
            Bengt Eliasson hastigt berörde i sitt första inlägg. Det handlar
            om synen på psykisk ohälsa och det stigma som ofta drabbar patienter
            som lider av olika typer av psykiatriska diagnoser. Vi kan göra
            betydligt mer genom att dels prata om problemet, dels sprida kunskapen
            inte minst inom vården.
          </note>
          <note>
            En bieffekt av detta som flera psykiatriker och andra som jobbar
            inom den specialiserade psykiatrin har vittnat om är att det inte
            bara är patienter som drabbas av fördomar och ett stigma. Det
            gör också människor som arbetar inom psykiatrin, både bland kollegor
            och bland allmänheten i stort. Det kan vara en delförklaring till
            att det råder brist inom många yrkeskategorier i den specialiserade
            psykiatrin. Jag tror att det är viktigt att lyfta fram dessa missförhållanden
            och se vad vi kan göra åt dem, inte minst om vi talar om att det
            ska bli mer attraktivt att forska på psykisk ohälsa.
          </note>
          <note>
            Avslutningsvis kan jag konstatera att även om också jag tror
            att vi behöver mer forskning finns det redan väldigt mycket kunskap
            framtagen som behöver spridas på ett mycket bättre sätt, både
            i vården och till andra aktörer i samhället, för att vi ska kunna
            få till det förebyggande arbete med tidiga insatser som vi båda
            verkar vara överens om behövs.
          </note>
          <note>
            Jag tackar så mycket för interpellationen och för en väldigt
            bra debatt.
          </note>
          <note>
            Överläggningen var härmed avslutad.
          </note>
          <note>
            § 26 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2015/16:8 Sammansättningen i Hälso- och sjukvårdens ansvarsnämnd
          </note>
          <note>
            2015/16:105 Justerade matchningsregler för säkerställda obligationer
          </note>
          <note>
            2015/16:113 Bättre straffrättsliga verktyg mot organiserad brottslighet
          </note>
          <note>
            2015/16:117 Effektreserv 2020–2025
          </note>
          <note>
            2015/16:118 Sanktionsavgifter för andra aktörer på fiskets område
            än yrkesfiskare
          </note>
          <note>
            EU-dokument
          </note>
          <note>
            KOM(2016) 67 Förslag till Europaparlamentets och rådets beslut
            om ytterligare makroekonomiskt stöd till Tunisien
          </note>
          <note>
            § 27 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 26 februari
          </note>
          <note>
            2015/16:435 Det politiska förtrycket i Venezuela
          </note>
          <note>
            av Tobias Billström (M)
          </note>
          <note>
            till utrikesminister Margot Wallström (S)
          </note>
          <note>
            2015/16:436 Frisläppande av Nadija Savtjenko
          </note>
          <note>
            av Kerstin Lundgren (C)
          </note>
          <note>
            till utrikesminister Margot Wallström (S)
          </note>
          <note>
            2015/16:437 Transportstyrelsens hantering av broavgift
          </note>
          <note>
            av Carl-Oskar Bohlin (M)
          </note>
          <note>
            till statsrådet Anna Johansson (S)
          </note>
          <note>
            2015/16:438 Post- och telestyrelsens auktion av 700-megahertzbandet
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:439 Förändring i jaktförordningen
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:440 Initiativet Fossilfritt Sverige
          </note>
          <note>
            av Rickard Nordin (C)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:441 Frivilligpoliser
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2015/16:442 Sveriges Radios nyhetsförmedling på ryska
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2015/16:443 Åtgärder för att säkerställa en hållbar rovdjursförvaltning
          </note>
          <note>
            av Daniel Bäckström (C)
          </note>
          <note>
            till statsrådet Sven-Erik Bucht (S)
          </note>
          <note>
            den 29 februari
          </note>
          <note>
            2015/16:444 Ytterligare regelförenklingar för ett ökat bostadsbyggande
          </note>
          <note>
            av Ewa Thalén Finné (M)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:445 Företagsbesök
          </note>
          <note>
            av Boriana Åberg (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 28 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 26 februari
          </note>
          <note>
            2015/16:870 Vinterdäck på lastbilar
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2015/16:871 Undantag från id-kontroller avseende Bornholmstrafiken
          </note>
          <note>
            av Anders Hansson (M)
          </note>
          <note>
            till statsrådet Anna Johansson (S)
          </note>
          <note>
            2015/16:872 Vindkraft i det svenska fjällandskapet
          </note>
          <note>
            av Cassandra Sundin (SD)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:873 Gränspolisen i Norrland
          </note>
          <note>
            av Edward Riedl (M)
          </note>
          <note>
            till statsrådet Anders Ygeman (S)
          </note>
          <note>
            2015/16:874 Utbetalning av EU-stöd till lantbrukare
          </note>
          <note>
            av Lars-Arne Staxäng (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:875 Lärlingsersättning till elever i gymnasiesärskolan
          </note>
          <note>
            av Johanna Haraldsson (S)
          </note>
          <note>
            till statsrådet Aida Hadzialic (S)
          </note>
          <note>
            2015/16:876 Konstnärsfond som del av nationell strategi för bildkonsten
          </note>
          <note>
            av Niclas Malmberg (MP)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:877 Handläggningstiderna för validering av legitimationen
            för utländsk sjukvårdspersonal
          </note>
          <note>
            av Jenny Petersson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 29 februari
          </note>
          <note>
            2015/16:878 Varsel i Västerås
          </note>
          <note>
            av Åsa Coenraads (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:879 Villkoren för investeringsstöd
          </note>
          <note>
            av Caroline Szyber (KD)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:880 Den palestinska myndighetens propaganda och uppvigling
          </note>
          <note>
            av Tuve Skånberg (KD)
          </note>
          <note>
            till utrikesminister Margot Wallström (S)
          </note>
          <note>
            2015/16:881 Fastighetsaffärer nära militära skyddsområden
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2015/16:882 Polis i södra Sverige
          </note>
          <note>
            av Christer Nylander (L)
          </note>
          <note>
            till statsrådet Anders Ygeman (S)
          </note>
          <note>
            2015/16:883 Bättre konsekvensutredningar
          </note>
          <note>
            av Jörgen Warborn (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 29 Kammaren åtskildes kl. 23.11.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 10 anf. 42 (delvis),
          </note>
          <note>
            av andre vice talmannen därefter till och med § 16 anf. 110 (delvis)
            och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om subsidiaritetsprövningar
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2015/16:383 om nationellt förbud mot
            mikroplast
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 JESPER SKALBERG KARLSSON (M)
          </note>
          <note>
            Anf. 3 Klimat- och miljöminister ÅSA ROMSON (MP)
          </note>
          <note>
            Anf. 4 JESPER SKALBERG KARLSSON (M)
          </note>
          <note>
            Anf. 5 Klimat- och miljöminister ÅSA ROMSON (MP)
          </note>
          <note>
            Anf. 6 JESPER SKALBERG KARLSSON (M)
          </note>
          <note>
            Anf. 7 Klimat- och miljöminister ÅSA ROMSON (MP)
          </note>
          <note>
            § 7 Svar på interpellation 2015/16:356 om höjda marginalskatter
            och effekter på arbetsmarknaden
          </note>
          <note>
            Anf. 8 Arbetsmarknadsminister YLVA JOHANSSON (S)
          </note>
          <note>
            Anf. 9 ERIK ANDERSSON (M)
          </note>
          <note>
            Anf. 10 Arbetsmarknadsminister YLVA JOHANSSON (S)
          </note>
          <note>
            Anf. 11 ERIK ANDERSSON (M)
          </note>
          <note>
            Anf. 12 HANIF BALI (M)
          </note>
          <note>
            Anf. 13 Arbetsmarknadsminister YLVA JOHANSSON (S)
          </note>
          <note>
            Anf. 14 ERIK ANDERSSON (M)
          </note>
          <note>
            Anf. 15 HANIF BALI (M)
          </note>
          <note>
            Anf. 16 Arbetsmarknadsminister YLVA JOHANSSON (S)
          </note>
          <note>
            § 8 Svar på interpellation 2015/16:357 om särskild löneskatt
            för äldre
          </note>
          <note>
            Anf. 17 Arbetsmarknadsminister YLVA JOHANSSON (S)
          </note>
          <note>
            Anf. 18 CHRISTIAN HOLM BARENFELD (M)
          </note>
          <note>
            Anf. 19 KATARINA BRÄNNSTRÖM (M)
          </note>
          <note>
            Anf. 20 Arbetsmarknadsminister YLVA JOHANSSON (S)
          </note>
          <note>
            Anf. 21 CHRISTIAN HOLM BARENFELD (M)
          </note>
          <note>
            Anf. 22 KATARINA BRÄNNSTRÖM (M)
          </note>
          <note>
            Anf. 23 EVA-LENA JANSSON (S)
          </note>
          <note>
            Anf. 24 Arbetsmarknadsminister YLVA JOHANSSON (S)
          </note>
          <note>
            Anf. 25 CHRISTIAN HOLM BARENFELD (M)
          </note>
          <note>
            Anf. 26 EVA-LENA JANSSON (S)
          </note>
          <note>
            Anf. 27 Arbetsmarknadsminister YLVA JOHANSSON (S)
          </note>
          <note>
            § 9 Svar på interpellationerna 2015/16:392 och 404 om ungdomsarbetslösheten
          </note>
          <note>
            Anf. 28 Arbetsmarknadsminister YLVA JOHANSSON (S)
          </note>
          <note>
            Anf. 29 ELISABETH SVANTESSON (M)
          </note>
          <note>
            Anf. 30 HANIF BALI (M)
          </note>
          <note>
            Anf. 31 Arbetsmarknadsminister YLVA JOHANSSON (S)
          </note>
          <note>
            Anf. 32 ELISABETH SVANTESSON (M)
          </note>
          <note>
            Anf. 33 HANIF BALI (M)
          </note>
          <note>
            Anf. 34 EVA-LENA JANSSON (S)
          </note>
          <note>
            Anf. 35 Arbetsmarknadsminister YLVA JOHANSSON (S)
          </note>
          <note>
            Anf. 36 ELISABETH SVANTESSON (M)
          </note>
          <note>
            Anf. 37 HANIF BALI (M)
          </note>
          <note>
            Anf. 38 EVA-LENA JANSSON (S)
          </note>
          <note>
            Anf. 39 Arbetsmarknadsminister YLVA JOHANSSON (S)
          </note>
          <note>
            § 10 Svar på interpellation 2015/16:403 om försämringen av RUT-avdragen
          </note>
          <note>
            Anf. 40 Arbetsmarknadsminister YLVA JOHANSSON (S)
          </note>
          <note>
            Anf. 41 ERIK ANDERSSON (M)
          </note>
          <note>
            Anf. 42 EVA-LENA JANSSON (S)
          </note>
          <note>
            Anf. 43 CHRISTIAN HOLM BARENFELD (M)
          </note>
          <note>
            Anf. 44 HANIF BALI (M)
          </note>
          <note>
            Anf. 45 Arbetsmarknadsminister YLVA JOHANSSON (S)
          </note>
          <note>
            Anf. 46 ERIK ANDERSSON (M)
          </note>
          <note>
            Anf. 47 EVA-LENA JANSSON (S)
          </note>
          <note>
            Anf. 48 CHRISTIAN HOLM BARENFELD (M)
          </note>
          <note>
            Anf. 49 HANIF BALI (M)
          </note>
          <note>
            Anf. 50 Arbetsmarknadsminister YLVA JOHANSSON (S)
          </note>
          <note>
            Anf. 51 ERIK ANDERSSON (M)
          </note>
          <note>
            Anf. 52 Arbetsmarknadsminister YLVA JOHANSSON (S)
          </note>
          <note>
            § 11 Svar på interpellation 2015/16:405 om reformer av arbetsmarknaden
          </note>
          <note>
            Anf. 53 Arbetsmarknadsminister YLVA JOHANSSON (S)
          </note>
          <note>
            Anf. 54 CHRISTIAN HOLM BARENFELD (M)
          </note>
          <note>
            Anf. 55 Arbetsmarknadsminister YLVA JOHANSSON (S)
          </note>
          <note>
            Anf. 56 CHRISTIAN HOLM BARENFELD (M)
          </note>
          <note>
            Anf. 57 HANIF BALI (M)
          </note>
          <note>
            Anf. 58 Arbetsmarknadsminister YLVA JOHANSSON (S)
          </note>
          <note>
            Anf. 59 CHRISTIAN HOLM BARENFELD (M)
          </note>
          <note>
            Anf. 60 HANIF BALI (M)
          </note>
          <note>
            Anf. 61 Arbetsmarknadsminister YLVA JOHANSSON (S)
          </note>
          <note>
            § 12 Svar på interpellation 2015/16:407 om arbetslöshetsmålet
            och fler enkla jobb
          </note>
          <note>
            Anf. 62 Arbetsmarknadsminister YLVA JOHANSSON (S)
          </note>
          <note>
            Anf. 63 KATARINA BRÄNNSTRÖM (M)
          </note>
          <note>
            Anf. 64 STAFFAN DANIELSSON (C)
          </note>
          <note>
            Anf. 65 EVA-LENA JANSSON (S)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 (forts.) Svar på interpellation 2015/16:407 om arbetslöshetsmålet
            och fler enkla jobb
          </note>
          <note>
            Anf. 66 HANIF BALI (M)
          </note>
          <note>
            Anf. 67 Arbetsmarknadsminister YLVA JOHANSSON (S)
          </note>
          <note>
            Anf. 68 KATARINA BRÄNNSTRÖM (M)
          </note>
          <note>
            Anf. 69 STAFFAN DANIELSSON (C)
          </note>
          <note>
            Anf. 70 EVA-LENA JANSSON (S)
          </note>
          <note>
            Anf. 71 HANIF BALI (M)
          </note>
          <note>
            Anf. 72 Arbetsmarknadsminister YLVA JOHANSSON (S)
          </note>
          <note>
            Anf. 73 KATARINA BRÄNNSTRÖM (M)
          </note>
          <note>
            Anf. 74 Arbetsmarknadsminister YLVA JOHANSSON (S)
          </note>
          <note>
            § 13 Svar på interpellation 2015/16:400 om rationellt nyttjande
            av Sveriges flygmotorarv
          </note>
          <note>
            Anf. 75 Försvarsminister PETER HULTQVIST (S)
          </note>
          <note>
            Anf. 76 ALLAN WIDMAN (L)
          </note>
          <note>
            Anf. 77 MIKAEL OSCARSSON (KD)
          </note>
          <note>
            Anf. 78 Försvarsminister PETER HULTQVIST (S)
          </note>
          <note>
            Anf. 79 ALLAN WIDMAN (L)
          </note>
          <note>
            Anf. 80 MIKAEL OSCARSSON (KD)
          </note>
          <note>
            Anf. 81 Försvarsminister PETER HULTQVIST (S)
          </note>
          <note>
            Anf. 82 ALLAN WIDMAN (L)
          </note>
          <note>
            Anf. 83 Försvarsminister PETER HULTQVIST (S)
          </note>
          <note>
            § 14 Svar på interpellation 2015/16:402 om möjligheten för Försvarsmakten
            att rekrytera personal från hela landet
          </note>
          <note>
            Anf. 84 Försvarsminister PETER HULTQVIST (S)
          </note>
          <note>
            Anf. 85 LENA ASPLUND (M)
          </note>
          <note>
            Anf. 86 Försvarsminister PETER HULTQVIST (S)
          </note>
          <note>
            Anf. 87 LENA ASPLUND (M)
          </note>
          <note>
            Anf. 88 Försvarsminister PETER HULTQVIST (S)
          </note>
          <note>
            Anf. 89 LENA ASPLUND (M)
          </note>
          <note>
            Anf. 90 Försvarsminister PETER HULTQVIST (S)
          </note>
          <note>
            § 15 Svar på interpellation 2015/16:350 om Kvarkens färjetrafik
          </note>
          <note>
            Anf. 91 Statsrådet ANNA JOHANSSON (S)
          </note>
          <note>
            Anf. 92 EDWARD RIEDL (M)
          </note>
          <note>
            Anf. 93 Statsrådet ANNA JOHANSSON (S)
          </note>
          <note>
            Anf. 94 EDWARD RIEDL (M)
          </note>
          <note>
            Anf. 95 ISAK FROM (S)
          </note>
          <note>
            Anf. 96 Statsrådet ANNA JOHANSSON (S)
          </note>
          <note>
            Anf. 97 EDWARD RIEDL (M)
          </note>
          <note>
            Anf. 98 ISAK FROM (S)
          </note>
          <note>
            Anf. 99 Statsrådet ANNA JOHANSSON (S)
          </note>
          <note>
            § 16 Svar på interpellation 2015/16:351 om byggstart för Norrbotniabanan
          </note>
          <note>
            Anf. 100 Statsrådet ANNA JOHANSSON (S)
          </note>
          <note>
            Anf. 101 HELENA LINDAHL (C)
          </note>
          <note>
            Anf. 102 ISAK FROM (S)
          </note>
          <note>
            Anf. 103 EDWARD RIEDL (M)
          </note>
          <note>
            Anf. 104 Statsrådet ANNA JOHANSSON (S)
          </note>
          <note>
            Anf. 105 HELENA LINDAHL (C)
          </note>
          <note>
            Anf. 106 ISAK FROM (S)
          </note>
          <note>
            Anf. 107 EDWARD RIEDL (M)
          </note>
          <note>
            Anf. 108 LEIF PETTERSSON (S)
          </note>
          <note>
            Anf. 109 Statsrådet ANNA JOHANSSON (S)
          </note>
          <note>
            Anf. 110 HELENA LINDAHL (C)
          </note>
          <note>
            Anf. 111 LEIF PETTERSSON (S)
          </note>
          <note>
            Anf. 112 Statsrådet ANNA JOHANSSON (S)
          </note>
          <note>
            § 17 Svar på interpellation 2015/16:362 om avtalsbrott och budgettrixande
            med det västsvenska paketet
          </note>
          <note>
            Anf. 113 Statsrådet ANNA JOHANSSON (S)
          </note>
          <note>
            Anf. 114 LARS HJÄLMERED (M)
          </note>
          <note>
            Anf. 115 CECILIA MAGNUSSON (M)
          </note>
          <note>
            Anf. 116 Statsrådet ANNA JOHANSSON (S)
          </note>
          <note>
            Anf. 117 LARS HJÄLMERED (M)
          </note>
          <note>
            Anf. 118 CECILIA MAGNUSSON (M)
          </note>
          <note>
            Anf. 119 Statsrådet ANNA JOHANSSON (S)
          </note>
          <note>
            Anf. 120 LARS HJÄLMERED (M)
          </note>
          <note>
            Anf. 121 Statsrådet ANNA JOHANSSON (S)
          </note>
          <note>
            § 18 Svar på interpellation 2015/16:366 om transporter till och
            från Bromma
          </note>
          <note>
            Anf. 122 Statsrådet ANNA JOHANSSON (S)
          </note>
          <note>
            Anf. 123 EDWARD RIEDL (M)
          </note>
          <note>
            Anf. 124 TERES LINDBERG (S)
          </note>
          <note>
            Anf. 125 Statsrådet ANNA JOHANSSON (S)
          </note>
          <note>
            Anf. 126 EDWARD RIEDL (M)
          </note>
          <note>
            Anf. 127 TERES LINDBERG (S)
          </note>
          <note>
            Anf. 128 Statsrådet ANNA JOHANSSON (S)
          </note>
          <note>
            Anf. 129 EDWARD RIEDL (M)
          </note>
          <note>
            Anf. 130 Statsrådet ANNA JOHANSSON (S)
          </note>
          <note>
            § 19 Svar på interpellation 2015/16:369 om drönarnas inverkan
            på flygsäkerheten
          </note>
          <note>
            Anf. 131 Statsrådet ANNA JOHANSSON (S)
          </note>
          <note>
            Anf. 132 EDWARD RIEDL (M)
          </note>
          <note>
            Anf. 133 Statsrådet ANNA JOHANSSON (S)
          </note>
          <note>
            Anf. 134 EDWARD RIEDL (M)
          </note>
          <note>
            Anf. 135 Statsrådet ANNA JOHANSSON (S)
          </note>
          <note>
            Anf. 136 EDWARD RIEDL (M)
          </note>
          <note>
            Anf. 137 Statsrådet ANNA JOHANSSON (S)
          </note>
          <note>
            § 20 Svar på interpellation 2015/16:375 om uppvisande av giltigt
            körkort
          </note>
          <note>
            Anf. 138 Statsrådet ANNA JOHANSSON (S)
          </note>
          <note>
            Anf. 139 EDWARD RIEDL (M)
          </note>
          <note>
            Anf. 140 Statsrådet ANNA JOHANSSON (S)
          </note>
          <note>
            Anf. 141 EDWARD RIEDL (M)
          </note>
          <note>
            Anf. 142 Statsrådet ANNA JOHANSSON (S)
          </note>
          <note>
            Anf. 143 EDWARD RIEDL (M)
          </note>
          <note>
            Anf. 144 Statsrådet ANNA JOHANSSON (S)
          </note>
          <note>
            § 21 Svar på interpellation 2015/16:378 om id-kontroller
          </note>
          <note>
            Anf. 145 Statsrådet ANNA JOHANSSON (S)
          </note>
          <note>
            Anf. 146 MATS PERSSON (L)
          </note>
          <note>
            Anf. 147 Statsrådet ANNA JOHANSSON (S)
          </note>
          <note>
            Anf. 148 MATS PERSSON (L)
          </note>
          <note>
            Anf. 149 Statsrådet ANNA JOHANSSON (S)
          </note>
          <note>
            Anf. 150 MATS PERSSON (L)
          </note>
          <note>
            Anf. 151 Statsrådet ANNA JOHANSSON (S)
          </note>
          <note>
            § 22 Svar på interpellation 2015/16:379 om Transportstyrelsens
            förslag om utglesade besiktningsintervall
          </note>
          <note>
            Anf. 152 Statsrådet ANNA JOHANSSON (S)
          </note>
          <note>
            Anf. 153 ESKIL ERLANDSSON (C)
          </note>
          <note>
            Anf. 154 LEIF PETTERSSON (S)
          </note>
          <note>
            Anf. 155 Statsrådet ANNA JOHANSSON (S)
          </note>
          <note>
            Anf. 156 ESKIL ERLANDSSON (C)
          </note>
          <note>
            Anf. 157 LEIF PETTERSSON (S)
          </note>
          <note>
            Anf. 158 Statsrådet ANNA JOHANSSON (S)
          </note>
          <note>
            Anf. 159 ESKIL ERLANDSSON (C)
          </note>
          <note>
            Anf. 160 Statsrådet ANNA JOHANSSON (S)
          </note>
          <note>
            § 23 Svar på interpellation 2015/16:396 om återreglering av järnvägsunderhållet
          </note>
          <note>
            Anf. 161 Statsrådet ANNA JOHANSSON (S)
          </note>
          <note>
            Anf. 162 EMMA WALLRUP (V)
          </note>
          <note>
            Anf. 163 Statsrådet ANNA JOHANSSON (S)
          </note>
          <note>
            Anf. 164 EMMA WALLRUP (V)
          </note>
          <note>
            Anf. 165 Statsrådet ANNA JOHANSSON (S)
          </note>
          <note>
            Anf. 166 EMMA WALLRUP (V)
          </note>
          <note>
            Anf. 167 Statsrådet ANNA JOHANSSON (S)
          </note>
          <note>
            § 24 Svar på interpellation 2015/16:398 om skolledares arbetssituation
          </note>
          <note>
            Anf. 168 Utbildningsminister GUSTAV FRIDOLIN (MP)
          </note>
          <note>
            Anf. 169 LINUS SKÖLD (S)
          </note>
          <note>
            Anf. 170 Utbildningsminister GUSTAV FRIDOLIN (MP)
          </note>
          <note>
            Anf. 171 LINUS SKÖLD (S)
          </note>
          <note>
            Anf. 172 Utbildningsminister GUSTAV FRIDOLIN (MP)
          </note>
          <note>
            Anf. 173 LINUS SKÖLD (S)
          </note>
          <note>
            Anf. 174 Utbildningsminister GUSTAV FRIDOLIN (MP)
          </note>
          <note>
            § 25 Svar på interpellation 2015/16:414 om sexuellt våld inom
            psykiatrin
          </note>
          <note>
            Anf. 175 Statsrådet GABRIEL WIKSTRÖM (S)
          </note>
          <note>
            Anf. 176 BENGT ELIASSON (L)
          </note>
          <note>
            Anf. 177 Statsrådet GABRIEL WIKSTRÖM (S)
          </note>
          <note>
            Anf. 178 BENGT ELIASSON (L)
          </note>
          <note>
            Anf. 179 Statsrådet GABRIEL WIKSTRÖM (S)
          </note>
          <note>
            Anf. 180 BENGT ELIASSON (L)
          </note>
          <note>
            Anf. 181 Statsrådet GABRIEL WIKSTRÖM (S)
          </note>
          <note>
            § 26 Bordläggning
          </note>
          <note>
            § 27 Anmälan om interpellationer
          </note>
          <note>
            § 28 Anmälan om frågor för skriftliga svar
          </note>
          <note>
            § 29 Kammaren åtskildes kl. 23.11.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
