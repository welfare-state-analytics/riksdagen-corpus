<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--13</head>
          <docDate when="2015-10-14">2015-10-14</docDate>
        </div>
      </front>
      <body>
        <div>
          <note>
            § 1 Partiledardebatt
          </note>
          <note type="speaker">
            Anf. 1 ANNA KINBERG BATRA (M):
          </note>
          <u>
            <seg>
              Herr talman, ledamöter och åhörare! Sverige är på väg åt fel
              håll. Vi ser hur sjuktalen ökar. Vi ser hur allt fler människor
              fastnar i utanförskap där unga utan utbildning och utrikes födda
              har för svårt att få det första jobbet. Vi ser grova våldsbrott
              och kriminella uppgörelser mitt i våra städer. Vi ser hur Rysslands
              aggressioner ökar spänningar i vårt närområde.
            </seg>
          </u>
          <u>
            <seg>
              I denna allvarliga stund har Sverige en regering som inte kan
              möta Sveriges utmaningar, som fördjupar i stället för att ta sig
              an Sveriges problem och som för en politik för färre jobb, sämre
              integration och lägre tillväxt. Den gör Sverige svagare. För det
              har Stefan Löfven ett ansvar, men han tar det inte.
            </seg>
          </u>
          <u>
            <seg>
              Herr talman! Häromveckan mötte jag en man i min ålder på en tågsta
              ­ tion. Han hade varit på resa i flera veckor. Nu hade han nått
              Sverige från Syrien där hans resa började. Han behövde en barnvagn
              till sin son och någonstans att ta vägen. Den dagen var han en
              av 1 200 asylsökande som kom till Sverige.
            </seg>
          </u>
          <u>
            <seg>
              Vi ser den största flyktingkatastrofen världen har skådat sedan
              andra världskriget. Att få stopp på blodbaden och återge människor
              hoppet om framtiden i sina egna hemländer är den enda långsiktiga
              lösningen. Men ingen ska förledas att tro att en sådan lösning
              är nära förestående.
            </seg>
          </u>
          <u>
            <seg>
              Vi har ett ansvar att hjälpa, i konflikternas närområde och här
              i Sverige. Inget annat land i Europa har tagit emot lika många
              flyktingar per invånare som Sverige. Så kan det inte fortsätta
              att vara. Alla länder måste dela ansvaret.
            </seg>
          </u>
          <u>
            <seg>
              Det är uppenbart att situationen inte är hållbar, och det är
              uppenbart att regeringen inte har kontroll. Därför tog Alliansen
              redan i helgen initiativ till samtal med regeringen om ordning
              och reda i mottagningen. Jag välkomnar att dessa samtal snart
              kommer på plats.
            </seg>
          </u>
          <u>
            <seg>
              Några punkter är särskilt viktiga. Den första är att säkra våra
              gränser. En grundläggande förutsättning för reglerad invandring
              är att ha kontroll över gränsen.
            </seg>
          </u>
          <u>
            <seg>
              Vi behöver ordning och reda i mottagandet med tillfälliga uppehållstillstånd
              och snabbare prövning mot säkra länder. Vi måste hålla fast vid
              principen att den som behöver skydd ska få det och att den som
              får ett nej snarast ska lämna Sverige.
            </seg>
          </u>
          <u>
            <seg>
              När trycket är större än någonsin måste kostnadskontrollen också
              vara hårdare än någonsin. Därför föreslår vi att ersättningsnivåerna
              för asylboenden ses över.
            </seg>
          </u>
          <u>
            <seg>
              Vi behöver hjälpa i närområdet med en mer fokuserad biståndspolitik.
              Människor ska inte behöva svälta i flyktingläger.
            </seg>
          </u>
          <u>
            <seg>
              Sverige kan och ska hjälpa flyktingar i nöd. Återkommande krisåtgärder
              är inte en långsiktig lösning. Det vi behöver är ordning och reda
              och en effektiv mottagning. Därför är det viktigt att vi kan nå
              samsyn. Sverige behöver ansvarsfullt ledarskap.
            </seg>
          </u>
          <note>
            (Applåder)
          </note>
          <u>
            <seg>
              Herr talman! En akut situation kräver omedelbara åtgärder, men
              det krävs också långsiktig politik som rustar Sverige, gör oss
              starkare i framtiden och som möjliggör för fler att komma till
              sin rätt på jobbet.
            </seg>
          </u>
          <u>
            <seg>
              För alldeles för många är vägen till arbetsmarknaden fortfarande
              stängd, och här står Stefan Löfven i vägen. En av sju befinner
              sig i utanförskap. Många saknar den kunskap och erfarenhet som
              krävs på dagens arbetsmarknad. Unga utan gymnasieutbildning och
              utrikes födda drabbas allra hårdast och har svårt att få ens det
              allra första jobbet.
            </seg>
          </u>
          <u>
            <seg>
              Här finns den avgörande konflikten i svensk politik. Till skillnad
              från regeringen har vi moderater i vår budget prioriterat just
              jobb för att fler ska kunna komma in på arbetsmarknaden. Det handlar
              om att rusta människor för det första jobbet med utbyggd, effektiv
              yrkesutbildning och om att göra det enklare att anställa någon
              på det första jobbet genom första-jobbet-anställningen, en ny
              anställningsform.
            </seg>
          </u>
          <u>
            <seg>
              Det handlar om att ställa krav på att man måste anstränga sig
              för att få första jobbet genom utbildningsplikt för den som kommit
              hit och tydligare krav på försörjningsstödet.
            </seg>
          </u>
          <u>
            <seg>
              Det handlar om att ha skatter som gör att det alltid lönar sig
              att ta det första jobbet jämfört med att gå på bidrag, framför
              allt för dem som har de låga inkomsterna.
            </seg>
          </u>
          <u>
            <seg>
              Beräkningar visar att denna politik kan ge Sverige 37 000 nya
              jobb. Det sänder ett tydligt budskap: Alla måste anstränga sig
              för att göra sig anställbara, och det ska alltid löna sig att
              arbeta.
            </seg>
          </u>
          <note>
            (Applåder)
          </note>
          <u>
            <seg>
              Så ser konflikten i svensk politik ut. Med vår politik lönar
              det sig att arbeta, och jobben blir fler. Med Stefan Löfvens politik
              höjs bidragen, och jobben blir färre. Då är Sverige på väg åt
              fel håll.
            </seg>
          </u>
          <u>
            <seg>
              Herr talman! När ekonomin växer kan fler dela på mer. Varje arbetad
              timme lägger grunden för mer kunskap i skolan, bättre vård och
              omsorg samt trygghet på gator och torg.
            </seg>
          </u>
          <u>
            <seg>
              Sverige är ett av världens starkaste och rikaste samhällen, men
              den positionen kommer inte gratis. Nu betalar svenska folket priset
              för att de båda regeringspartierna prioriterar makten före jobben.
            </seg>
          </u>
          <u>
            <seg>
              Ur den som kliver ur sängen på morgonen och sätter sig i bilen
              och åker till jobbet vill regeringen krama varenda droppe. Sex
              av tio svenskar får mindre pengar kvar i plånboken med regeringens
              politik. Detsamma gäller för åtta av tio hushåll. Bensin, diesel
              och el ska bli dyrare. Anställningar ska bli dyrare. Regeringen
              driver en politik som tömmer både människors plånböcker och företagens
              orderböcker.
            </seg>
          </u>
          <u>
            <seg>
              Den uttalade tillväxtkritiken hörs oftast från det ena av regeringsparti
              ­ erna, men det är inte ensamt. Både tillväxtkritiska miljöpartister,
              integra ­ tionsfientliga sverigedemokrater och tillbakablickande
              socialdemokrater är precis som Vänsterpartiet skadliga för Sveriges
              förmåga att stå starkt i en orolig värld. Regeringens vänsterpolitik
              gör Sverige fattigare. Därför är Sverige nu på väg åt fel håll.
            </seg>
          </u>
          <u>
            <seg>
              Jag säger: Gå till jobbet! Stefan Löfven säger: Gå på bidrag!
              Jimmie Åkesson säger: Det är inte mitt ansvar.
            </seg>
          </u>
          <u>
            <seg>
              Den som står svarslös om jobben, integrationen och tillväxten
              är ansvarslös i politiken. Sverige förtjänar bättre. Sverige kan
              mer.
            </seg>
          </u>
          <note>
            (Applåder)
          </note>
          <u>
            <seg>
              Herr talman! Sverige behöver en politik för fler jobb, högre
              tillväxt och bättre integration. En sådan politik vill jag leda
              utifrån de moderata förslagen med Alliansen i regeringsställning.
              Det skulle ge en politik som leder framåt och gör Sverige starkare.
              Sverige kan mer, men då behöver Sverige en bättre regering.
            </seg>
          </u>
          <note>
            (Applåder)
          </note>
          <note type="speaker">
            Anf. 2 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det har gått drygt ett år sedan väljarna gav ett
              dystert besked till Moderaterna. På ett bryskt sätt underkände
              väljarna Moderaternas politik. De gjorde det för att de hade tröttnat
              på att Moderaterna har en enda idé om politik, och det är att
              sänka skatten och skära ned. Det är nedskärningar som betalar
              kalaset, för när Moderaterna sänker skatten blir det alltid nedskärningar.
            </seg>
          </u>
          <u>
            <seg>
              Med det i bagaget och med en ny partiledare på plats var vi nog
              några som tänkte att det skulle komma något nytt, att eftertanke
              skulle gälla och att det skulle komma en politisk förnyelse.
            </seg>
          </u>
          <u>
            <seg>
              Men ack, vad vi bedrog oss! När vi lyssnar på Anna Kinberg Batra
              är det som att tiden har stått still. Det är uppenbart att det
              inte har skett någon betydande idéutveckling och att inga nya
              tankar har uppstått ur denna situation. Det finns en enda politisk
              idé, och det är att sänka skatten och skära ned.
            </seg>
          </u>
          <u>
            <seg>
              Nu går Moderaterna fram med ett sjätte jobbskatteavdrag. I den
              budget som Moderaterna har lagt på riksdagens bord ser vi skattesänkningar
              för ungefär 26 miljarder kronor. Och den kommande helgen ska Moderaterna
              frossa i lite mer skattesänkningar, exempelvis skatten för dem
              som har det bäst – värnskatten – som de vill sänka med 6 miljarder
              kronor.
            </seg>
          </u>
          <u>
            <seg>
              Det är mer av samma gamla politik – den som ledde till högre
              arbetslöshet, högre långtidsarbetslöshet, fallande skolresultat,
              en välfärd som har mycket stora problem med att leverera det som
              folk förväntar sig och dessutom sänkt produktivitetsutveckling
              och konkurrenskraft; Sverige har åkt ned från tredje till tionde
              plats i World Economic Forums konkurrenskraftsindex.
            </seg>
          </u>
          <u>
            <seg>
              Vad krävs, Anna Kinberg Batra , för att du ska inse att Sverige
              behöver investeringar, inte nedskärningar?
            </seg>
          </u>
          <note>
            (Applåder)
          </note>
          <note type="speaker">
            Anf. 3 ANNA KINBERG BATRA (M) replik:
          </note>
          <u>
            <seg>
              Herr talman! Vad krävs för att statsministern ska förstå att
              valrörelsen redan har varit?
            </seg>
          </u>
          <note>
            (Applåder)
          </note>
          <u>
            <seg>
              Här står Stefan Löfven och ropar om skatten, precis som socialdemokrater
              brukar göra. Det är ett ganska skattefixerat parti. Men han har
              rätt på en punkt: Om man har förlorat valet – och det gjorde vi
              moderater och Alliansen – krävs omprövning.
            </seg>
          </u>
          <u>
            <seg>
              Just därför har vi på riksdagens bord lagt till exempel förslag
              om en ny anställningsform, för att fler ska kunna få det första
              jobbet och lära sig jobbet på jobbet. Det är därför vi har gått
              igenom den ekonomiska politiken, och det är därför Alliansen lägger
              fram gemensamma riktlinjer som förbättrar jobb och tillväxt i
              Sverige.
            </seg>
          </u>
          <u>
            <seg>
              Den som står kvar i valrörelsen och är skattefixerad är Stefan
              Löfven . När Sverige behöver möta nya utmaningar, när vi behöver
              bryta ett nytt utanförskap står han här och låter som om valrörelsen
              inte har tagit slut.
            </seg>
          </u>
          <u>
            <seg>
              Jag undrar: Var är den socialdemokratiska omprövningen, och var
              är Stefan Löfvens nya tankar om att bryta det nya utanförskapet,
              i stället för som han nu gör – fördjupa det?
            </seg>
          </u>
          <note>
            (Applåder)
          </note>
          <note type="speaker">
            Anf. 4 Statsminister STEFAN LÖFVEN (S) replik:
          </note>
          <u>
            <seg>
              Herr talman! Socialdemokraterna har som vanligt en pragmatisk
              inställning till skatter. Vi tycker exempelvis att pensionärerna
              borde få sänkt skatt – det är ganska rimligt. Vi tycker dock inte
              att det är så dramatiskt om någon som tjänar 50 000 kronor i månaden
              får 30 kronor mer i skatt per månad; det är ingen skattechock.
            </seg>
          </u>
          <u>
            <seg>
              Det är alldeles uppenba rt var skiljelinjen går. Det kan inte
              bli tydligare än så här. Det är regeringens jobbagenda. Vi satsar
              på investeringar i bostäder, infrastruktur, klimatet, näringspolitiken,
              kunskapslyft och kompetenshöjning så att Sverige stärker sin konkurrenskraft.
              Det är investeringar. På alla dessa områden vill ni ha nedskärningar
              – på bostadsområdet, på kunskapsbygge och så vidare.
            </seg>
          </u>
          <u>
            <seg>
              Vad krävs för att Anna Kinberg Batra ska börja prioritera investeringar,
              kunskapslyft, en bättre äldreomsorg och det som behövs för att
              Sverige ska må bra?
            </seg>
          </u>
          <note>
            (Applåder)
          </note>
          <note type="speaker">
            Anf. 5 ANNA KINBERG BATRA (M) replik:
          </note>
          <u>
            <seg>
              Herr talman! En dryg miljon löntagare får högre skatt med regeringens
              budgetproposition – den som ska börja jobba och inte har fått
              sitt första jobb, den som fortsätter att jobba mitt i livet och
              försöker att få vardagen att gå ihop och den som tar bilen till
              jobbet.
            </seg>
          </u>
          <u>
            <seg>
              Den familj där båda tar bilen och båda använder ROT får ungefär
              10 000 kronor mindre i månaden att leva på med Stefan Löfvens
              politik. Den som vill fortsätta att jobba får det svårare med
              regeringens politik.
            </seg>
          </u>
          <u>
            <seg>
              Jag är stolt över att lägga fram förslag på denna kammares bord
              som gör det mer lönsamt att arbeta, inom ramen för ansvarsfulla
              offentliga finanser.
            </seg>
          </u>
          <u>
            <seg>
              Det som Stefan Löfven verkligen satsar på och som han ”glömde”
              att tala om är över 150 miljarder i högre skatt på det svenska
              samhället totalt. De skattehöjningar som han lägger på riksdagens
              bord riskerar att strypa jobb och tillväxt och försvåra för Sverige
              att bryta det nya utanförskapet och möta våra utmaningar.
            </seg>
          </u>
          <u>
            <seg>
              Till och med oberoende bedömare konstaterar att detta riskerar
              att försämra sysselsättningen. Det har Sverige inte råd med.
            </seg>
          </u>
          <note>
            (Applåder)
          </note>
          <note type="speaker">
            Anf. 6 JIMMIE ÅKESSON (SD) replik:
          </note>
          <u>
            <seg>
              Herr talman! Vill Anna Kinberg Batra ha en annan regering så
              snart som möjligt?
            </seg>
          </u>
          <note>
            (Applåder)
          </note>
          <note type="speaker">
            Anf. 7 ANNA KINBERG BATRA (M) replik:
          </note>
          <u>
            <seg>
              Herr talman! Senast 2018 vill jag leda Alliansen i regeringsställning,
              och det vill jag göra baserat på en ansvarsfull ekonomisk politik,
              det vill jag göra med respekt för riksdagens regler och det vill
              jag göra på ett sätt som inte kastar Sverige ut i kaos och kris
              nu på en gång.
            </seg>
          </u>
          <u>
            <seg>
              Det finns det ett parti i den här kammaren som vill. Det såg
              vi förra hösten, och det såg vi i uttalanden som nu åter har upprepats.
              Det som Sverigedemokraterna ser ut att vilja med detta är att
              få uppmärksamhet.
            </seg>
          </u>
          <u>
            <seg>
              Det jag vill är att kunna bygga Sverige starkt. Då måste man
              bygga reformer som man sedan kan genomföra i regeringsställning
              och kunna åta sig att göra det i regeringsställning. Det kan man
              inte göra med partier som är uttalat för att utlösa kriser, som
              är instabila i sina uppfattningar, som inte har förslag på att
              bryta det nya utanförskapet och som till exempel vill höja bidragen
              till dem som inte arbetar.
            </seg>
          </u>
          <u>
            <seg>
              Därför står jag upp för den moderata budgetmotionen och tänker
              rösta ja till den. Jag tänker fortsätta att leda Alliansens arbete
              för att komma tillbaka starkare i regeringsställning.
            </seg>
          </u>
          <note>
            (Applåder)
          </note>
          <note type="speaker">
            Anf. 8 JIMMIE ÅKESSON (SD) replik:
          </note>
          <u>
            <seg>
              Herr talman! Frågan var väldigt konkret och ganska enkel att
              svara på. Som oppositionspolitiker borde det inte vara så svårt
              att svara ja på den, även om jag inte hörde något sådant från
              Anna Kinberg Batra .
            </seg>
          </u>
          <u>
            <seg>
              Jag är här som oppositionspolitiker för att företräda mina väljare.
              Jag är här som oppositionspolitiker för att genomföra det. Jag
              gör vad jag kan för att genomföra det som jag lovade mina väljare
              i valrörelsen. Om man inte har den utgångspunkten som oppositionspolitiker
              har jag svårt att förstå vad man gör här över huvud taget.
            </seg>
          </u>
          <u>
            <seg>
              Herr talman! Som en konsekvens av det anförande som vi hörde
              från Anna Kinberg Batra alldeles nyss förstår jag inte varför
              hon har så svårt att svara ja på frågan, så jag upprepar den en
              gång till: Vill Anna Kinberg Batra ha en annan regering så snart
              som möjligt?
            </seg>
          </u>
          <note>
            (Applåder)
          </note>
          <note type="speaker">
            Anf. 9 ANNA KINBERG BATRA (M) replik:
          </note>
          <u>
            <seg>
              Herr talman! Jimmie Åkesson sa i en debatt ganska nyligen att
              det inte var hans uppgift att ta ansvar. Det är där vi skiljer
              oss åt.
            </seg>
          </u>
          <u>
            <seg>
              Det är en sak att försöka spela på människors oro på kort sikt
              och en annan att leda landet så att Sverige kan byggas starkare
              på lång sikt. Det tänker jag ta ansvar för att kunna göra. Därför
              har jag lagt en budgetmotion på riksdagens bord som skulle göra
              Sverige starkare.
            </seg>
          </u>
          <u>
            <seg>
              Vi har lagt fram gemensamma riktlinjer med allianspartierna,
              som tillsammans skulle kunna bygga Sverige betydligt starkare.
              Det är inte vår avsikt att nu bidra till eller ta initiativ till
              att kasta Sverige ut i en politisk kris mitt i ett antal akuta
              utmaningar som måste mötas och som jag konstaterar att Sverigedemokraterna
              inte har svar på.
            </seg>
          </u>
          <u>
            <seg>
              Det räcker inte att vara emot, Jimmie Åkesson. Man måste också
              vara för något som man kan genomföra, till exempel att möta en
              orolig omvärld med Nato och att bryta det nya utanförskap vi nu
              ser växa fram. Det har Sverigedemokraterna inte svar på.
            </seg>
          </u>
          <note>
            (Applåder)
          </note>
          <note type="speaker">
            Anf. 10 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! 2015 är det år då det avgörs om vi klarar att möta
              klimat ­ utmaningen i tid eller om vår möjlighet som mänsklighet
              att undvika en fullskalig klimatkatastrof rinner oss ur händerna.
            </seg>
          </u>
          <u>
            <seg>
              Det är inte tid för miljöpolitiska gräl, utan det är tid för
              ansvar. Alla partier borde vara miljöpartier. Därför vill jag
              ställa en fråga till Anna Kinberg Batra om klimatet.
            </seg>
          </u>
          <u>
            <seg>
              I Mattias Svenssons utmärkta bok Miljöpolitik för moderater ,
              som också kan rekommenderas till en och annan miljöpartist, står:
              Det överordnat viktigare är att etablera något slags fungerande
              prissättning på de utsläpp som värmer vår planet. Bara så kan
              de många processer sättas igång som behövs för att reducera utsläppen.
            </seg>
          </u>
          <u>
            <seg>
              Bara så kan de många processer sättas igång som behövs för att
              reducera utsläppen – det är klokt och en princip där miljöpartister
              och moderater borde kunna mötas. Men när jag läser Moderaternas
              budgetmotion hittar jag inget av detta. Varenda en av de justeringar
              av ekonomiska styrmedel som regeringen föreslår tar Moderaterna
              bort.
            </seg>
          </u>
          <u>
            <seg>
              Höjd koldioxidskatt, lastbilsskatt, flygskatt – allt vill Moderaterna
              kasta i papperskorgen. Och inte bara det: Investeringarna i klimatet
              tar man också bort. Med Moderaterna blir det inga nya gröna stadsdelar,
              inga lokala klimatinvesteringar, inga satsningar på kollektivtrafik
              i glesbygd, ingen satsning på biogas från våra gårdar och inga
              solceller på våra tak.
            </seg>
          </u>
          <u>
            <seg>
              Med precision tar ni bort det som kan rädda klimatet, för att
              få råd med skattesänkningar. Man kan undra vad en moderat miljöminister
              skulle ha sagt i Paris: Klimatet är viktigt – bien sûr – men skattesänkningar
              är viktigare.
            </seg>
          </u>
          <u>
            <seg>
              Jag vet att Anna Kinberg Batra också har läst Mattias Svenssons
              bok. Därför vill jag fråga: Vilka slutsatser drog du?
            </seg>
          </u>
          <note>
            (Applåder)
          </note>
          <note type="speaker">
            Anf. 11 ANNA KINBERG BATRA (M) replik:
          </note>
          <u>
            <seg>
              Herr talman! Nu ska vi inte stå här och tala om den enskilda
              boken eller den enskilda författaren – jag har ett signerat exemplar
              hemma av den trevliga boken – utan vi ska tala lite grann om vad
              Sverige faktiskt gör för miljön och klimatet.
            </seg>
          </u>
          <u>
            <seg>
              Vi kan till exempel tala om transportsektorn, som egentligen
              är den stora skurken när det kommer till fossila utsläpp. Om man
              menar allvar med att göra något åt klimatet borde man till exempel
              rösta för vår högre miljöbilspremiesatsning. Vi lägger 41 miljoner
              mer än regeringen. Man borde hjälpa till i den gröna omställningen
              i transportsektorn. Vi föreslår att också laddhybrider , det vill
              säga bilar som människor nu köper för att ställa om, ska omfattas
              av miljöbilspremien.
            </seg>
          </u>
          <u>
            <seg>
              Man borde också tala allvar om elförsörjningen. Där vet jag att
              Gustav Fridolin inte riktigt håller med, men jag vill föra en
              debatt med svenska folket om detta med el till konkurrenskraftiga
              priser och el som inte tvingar oss att importera fossila källors
              el, vilket skulle vara alternativet, om man – som Miljöpartiet
              vill – snabbavvecklar kärnkraften.
            </seg>
          </u>
          <u>
            <seg>
              Nu får Gustav Fridolin se sin dröm gå i uppfyllelse. Men kvar
              har vi bensinslukande bilar på våra vägar och en stor efterfrågan
              på att ställa om till el.
            </seg>
          </u>
          <u>
            <seg>
              Jag vill ställa en fråga tillbaka till Gustav Fridolin, eftersom
              dessa två frågor hänger ihop: Hur kan man ställa om till fler
              elbilar om man producerar mindre fossilfri el?
            </seg>
          </u>
          <note>
            (Applåder)
          </note>
          <note type="speaker">
            Anf. 12 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! En gång i tiden beskylldes miljöpartister för att
              vilja gå tillbaka till jordkulorna. Nu för tiden vill moderaterna
              gå tillbaka till kärnkraftssamhället. Jag skulle nog säga att
              det är precis lika gammaldags.
            </seg>
          </u>
          <u>
            <seg>
              Vi kan få fler elbilar om vi satsar på att bygga fossilfri, förnybar
              energi som inte är beroende av att plocka upp vare sig uran eller
              fossila bränslen ur våra marker. Vet ni att om Sverige hade haft
              samma utbyggnadstakt för den förnybara energin som Tyskland har
              redan i dag, då skulle det innebära 18 000–25 000 nya jobb i Sverige.
              Dem tackar man nej till om man håller fast vid kärnkrafts- och
              fossilsamhället.
            </seg>
          </u>
          <u>
            <seg>
              I er budgetmotion stryks miljöinvesteringar. Det finns inget
              område där ni skär så mycket som på miljöområdet. Ni stryker vartenda
              lite tuffare förslag, vartenda ekonomiskt styrmedel som vi föreslår
              därför att ni inte vågar ta klimathotet på allvar, därför att
              ni inte vågar säga till folk som det är: Det här kommer att vara
              tufft, det här är en riktig utmaning, men vi måste göra detta
              för att ha en bra jord att lämna över till våra barn.
            </seg>
          </u>
          <note>
            (Applåder)
          </note>
          <note type="speaker">
            Anf. 13 ANNA KINBERG BATRA (M) replik:
          </note>
          <u>
            <seg>
              Herr talman! Det återstår väl att se om Gustav Fridolin röstar
              för vår högre satsning på miljöbilspremien. Det svarade han inte
              riktigt på.
            </seg>
          </u>
          <u>
            <seg>
              Den förnybara energin växer så det knakar. Vi ser hur priserna
              på sol ­ celler går ned, vilket är väldigt bra. Vi har sett hur
              vindkraften har tiofaldi ­ gats under Alliansens tid i regeringsställning.
              Vi har också sett hur tillväxt i alla fall i Sverige möjliggör
              att vi har både industriproduktion med bra elförsörjning och minskade
              utsläpp – det hänger liksom ihop.
            </seg>
          </u>
          <u>
            <seg>
              Om man då, som Miljöpartiet, vill minska arbetstiden, om man
              vill att vi ska jobba mindre, om man har kongressbeslut på att
              ifrågasätta en ekonomi som bygger på tillväxt, då kan man fråga
              sig hur vi ska ha råd att fortsätta investera i förnybar energi
              – det behöver vi, det ser jag fram emot, och det vill jag göra.
            </seg>
          </u>
          <u>
            <seg>
              Till dess är det så – vad man än tycker om den saken – att ungefär
              40 procent av elen kommer från kärnkraften. Det är därför vi behöver
              den. Annars tvingas vi importera från fossila källor, vilket skulle
              försämra klimatet.
            </seg>
          </u>
          <note>
            (Applåder)
          </note>
          <note type="speaker">
            Anf. 14 JONAS SJÖSTEDT (V) replik:
          </note>
          <u>
            <seg>
              Herr talman! I det budgetförslag som Vänsterpartiet och regeringen
              gemensamt lägger fram finns det en lång rad välfärdsreformer.
              Här finns satsningar på ungas psykiska hälsa – mycket välbehövligt.
              Här finns fler anställda på våra fritidshem runt om i Sverige.
              En upprustning av slitna hyresfastigheter får stöd, liksom nytt
              bostadsbyggande.
            </seg>
          </u>
          <u>
            <seg>
              Det är välfärdsreformer som jag är stolt över. Efter åtta år
              av borgerlig politik, med växande klyftor och krympande resurser
              till välfärden, finns det mycket att reparera. Men vi nöjer oss
              inte med reparationer. Vårt budgetförslag innebär också nya steg
              i att bygga ut välfärden, som avgiftsfria preventivmedel till
              unga och avgiftsfri öppenvård för de allra äldsta.
            </seg>
          </u>
          <u>
            <seg>
              Det är dessa förslag på en utbyggd välfärd som Anna Kinberg Batra
              och Moderaterna beskriver som bidragscurlande. I stället för att
              ha som ambition att göra välfärden bättre och starkare presenterar
              ni en budget där ambitionsnivån inskränker sig till att man även
              i fortsättningen ska kunna få RUT-bidrag för rena lyxområden som
              bartendrar eller poolrengöring. Det är vad jag kallar bidragscurlande
              – att vi tillsammans ska betala med ett RUT-stöd för bartendern
              om du ordnar ett cocktailparty. Ska vi satsa våra gemensamma resurser
              på att anställa fler på fritis eller på att subven ­ tionera poolrengöring?
            </seg>
          </u>
          <u>
            <seg>
              Nu har decemberöverenskommelsen fallit. Du hotar med att bryta
              ut delar av budgeten för att försöka stoppa dem. Det är många
              runt om i Sverige som undrar: Vilka välfärdsreformer tänker du
              försöka stoppa i riksdagen? Nu är det tid att svara.
            </seg>
          </u>
          <note>
            (Applåder)
          </note>
          <note type="speaker">
            Anf. 15 ANNA KINBERG BATRA (M) replik:
          </note>
          <u>
            <seg>
              Herr talman! Vi ska behandla budgeten inom de regler som finns.
              Jag har tio budgethöstar bakom mig i den här kammaren, tror jag,
              varav hälften som finansutskottsordförande, och är rätt välbekant
              med processen.
            </seg>
          </u>
          <u>
            <seg>
              Jag kan vara tydlig: Att som Vänsterpartiet och Sverigedemokraterna
              gjorde häromhösten riva upp ett fattat riksdagsbeslut om budgeten
              är inte ansvarsfullt, och jag har gett tydliga besked om att jag
              inte avser att göra så.
            </seg>
          </u>
          <u>
            <seg>
              Däremot vill jag fråga Jonas Sjöstedt varifrån välfärden kommer.
              Inom till exempel just RUT-sektorn får många sitt allra första
              jobb. Det riktiga utanförskapet finns i de grupper som aldrig
              kommer in på arbetsmarknaden, som vi nu ser öka. Dem vill Jonas
              Sjöstedt klämma åt. Den som nu lever av till exempel försörjningsstöd
              och undrar ”Ska jag någonsin få mitt första jobb?” hade kanske
              kunnat få det inom ett RUT-företag, som Jonas Sjöstedt nu är där
              och klämmer åt, hade kanske kunnat få ett första jobb om det var
              rimliga skatter på att anställa någon som är ny och oprövad, oavsett
              om företaget har kollektivavtal eller inte. Men det säger Jonas
              Sjöstedt nej till. Det är konkreta förslag som vi har lagt fram.
            </seg>
          </u>
          <u>
            <seg>
              Jag vill fråga Jonas Sjöstedt hur fler ska kunna få sitt första
              jobb i Sverige med Vänsterpartiets politik.
            </seg>
          </u>
          <note>
            (Applåder)
          </note>
          <note type="speaker">
            Anf. 16 JONAS SJÖSTEDT (V) replik:
          </note>
          <u>
            <seg>
              Herr talman! Den budget som vi lägger fram tillsammans med regeringen
              ökar sysselsättningen och gör att fler får utbildning. Det är
              bostadsbyggande och välfärdssatsningar. Det ger även privata investeringar.
            </seg>
          </u>
          <u>
            <seg>
              Men, Anna Kinberg Batra , du undvek nogsamt att svara på frågan.
              Du spelar ett politiskt spel. Du hotar att slå sönder viktiga
              välfärdsreformer.
            </seg>
          </u>
          <u>
            <seg>
              Men det är inte för min skull som du ska svara. Du ska svara,
              för de sjuka som funderar på om den bortre parentesen försvinner.
              De oroar sig. Du ska svara, för dem som har suttit och glatt sig
              på mötet när fritispersonalen har pratat om att kunna få en kollega
              till och göra mer bra saker med barnen. Du ska svara dem som hoppas
              få arbete med att renovera de slitna hyresfastigheterna.
            </seg>
          </u>
          <u>
            <seg>
              Du spelar ett politiskt spel. Men det handlar om människors liv
              och människors livsvillkor. Du är skyldig dem ett svar. Vilka
              välfärdsreformer tänker ni försöka stoppa?
            </seg>
          </u>
          <note>
            (Applåder)
          </note>
          <note type="speaker">
            Anf. 17 ANNA KINBERG BATRA (M) replik:
          </note>
          <u>
            <seg>
              Herr talman! Det hör den här övningen till att Vänsterpartiledaren
              ska ha det här tonläget. Men vi som följer debatten här i kammaren
              eller på distans kan ju fundera på om ni litar på Jonas Sjöstedts
              bedömning av regeringens sysselsättningseffekter eller på till
              exempel Konjunkturinstit utet eller andra oberoende bedömare,
              som tydligt bedömer att sysselsättningen minskar. Om man höjer
              skatterna på arbete kraftigt minskar alltså sysselsättningen och
              tvingar ut dem som redan är utanför i ett förlängt och fördjupat
              utanförskap. Det är den stora orättvisan, Jonas Sjöstedt.
            </seg>
          </u>
          <u>
            <seg>
              Välfärdens resurser – som möjliggör att vi till exempel ökar
              anslagen till hälso- och sjukvård och till social omsorg med över
              3 miljarder i år och till utbildning med 2,6 miljarder i år –
              är resurser som kommer från att det lönar sig att arbeta. Mitt
              stora problem med Vänsterpartiet är att det är just det som Jonas
              Sjöstedt är emot.
            </seg>
          </u>
          <note>
            (Applåder)
          </note>
          <note type="speaker">
            Anf. 18 Statsminister STEFAN LÖFVEN (S):
          </note>
          <u>
            <seg>
              Herr talman! I måndags antog EU en gemensam position rörande
              konflikten i Syrien. Det internationella samfundet måste nu klara
              av att genomdriva två spår parallellt.
            </seg>
          </u>
          <u>
            <seg>
              Det första är ett säkerhetsspår , som fokuserar på bekämpningen
              av Isil och andra terroristgrupper. Assadregimen bär huvudansvaret
              för konflikten i Syrien och för de massiva övergreppen på civila.
              Det innebär också att i avsaknaden av åtagande från denna regim
              kan de inte vara en partner i kampen mot Isil .
            </seg>
          </u>
          <u>
            <seg>
              Det andra är ett politiskt spår med en FN-ledd process som ska
              få slut på konflikten och dess grundläggande orsaker baserat på
              Genèvekommunikén från juni 2012. Rysslands agerande bidrar till
              att konflikten eskalerar, och det försvårar dessutom en politisk
              lösning. Samtliga attacker mot andra än Isil och andra än av FN
              utpekade terroristgrupper måste omedelbart stoppas. Vi ser mycket
              allvarligt på uppgifterna om att civila inklusive barn har dödats
              i ryska flyganfall.
            </seg>
          </u>
          <u>
            <seg>
              Samtidigt ökar nu EU och dess medlemsstater stödet till humanitär
              assistans i närområdet. Det uppgår i dagsläget till ungefär 4
              miljarder euro.
            </seg>
          </u>
          <u>
            <seg>
              Det är dock självfallet så att den främsta lösningen på den globala
              flyk ­ tingkrisen är att skapa fred. Här ska EU och samtliga dess
              medlemsländer driva på med sin fulla gemensamma tyngd. Men det
              krävs mer. Alla länder i EU måste också ta sitt ansvar för flyktingmottagande
              i den kris som vi ser i spåren av konflikten i Syrien, i Afghanistan
              och i Irak. Sverige har vunnit delsegrar i Bryssel på området,
              men det återstår ett stort och tungt arbete för att få till ett
              rättvist fördelningssystem i EU. Att majoriteten av mottagandet
              sker i Sverige, Tyskland och Österrike är en ohållbar situa ­
              tion, och den måste få sin lösning.
            </seg>
          </u>
          <u>
            <seg>
              Men det krävs mer ändå. Alla kommuner i Sverige måste också bidra
              utifrån sina förutsättningar. Det duger inte att flera kommuner
              går på knäna medan andra knappt hugger i. Det kommer ett förslag
              på lagstiftning om en rättvis fördelning i Sverige, och det kommer
              till riksdagen inom kort.
            </seg>
          </u>
          <note>
            (Applåder)
          </note>
          <u>
            <seg>
              Det krävs mer ändå. I förra veckan sökte 9 363 människor asyl
              här i Sverige. Vi, vårt land, utför nu en av de största humanitära
              in satserna i landets historia. De kommer att kräva båda humanitet
              och handfasthet. Det statliga schablonstödet till kommunerna ökas
              med 50 procent. Lika mycket ökas stödet för asylsökande barns
              skolgång. Nya boenden kommer att vara enkla och grundläggande.
              De kan också inkludera tältläger. Nya lösningar kommer att vara
              flexibla och oortodoxa och fokusera på tak över huvudet, skolgång
              och ordnat mottagande av ensamkommande barn och ungdomar. Den
              inre utlänningskontrollen skärps. Arbetet med att avvisa dem som
              saknar asylskäl kommer att intensifieras. Regeringens krisorganisation
              följer självfallet därutöver utvecklingen timme för timme och
              agerar därefter.
            </seg>
          </u>
          <u>
            <seg>
              Samtidigt har vi nu börjat reformera e tableringsprocessen för
              en snab ­ b are svenskundervisning, starkare valideringsinsatser,
              utbyggd yrkesut ­ bildning och ett snabbspår med parterna. Så
              kan de som beviljas asyl i Sverige – alltifrån högre akademiker
              till människor som har korttids ­ utbildning – snabbt börja bidra
              till det samhälle som de nu blir en del av.
            </seg>
          </u>
          <u>
            <seg>
              Regeringen kommer inom den närmaste tiden att samtala med opposi
              ­ tionen om att ta fram nya blocköverskridande lösningar i detta
              akuta läge. Jag är redo att lyssna på alla förslag. Nu får ingen
              partiprestige komma före landets bästa. Enade som land står vi
              inför en enormt svår uppgift. Då ska vi också visa på styrkan
              i ett sammanhållet Sverige.
            </seg>
          </u>
          <note>
            (Applåder)
          </note>
          <u>
            <seg>
              Nu blir det ännu viktigare att stärka det svenska samhället för
              alla oavsett om man har bott här länge eller om man precis har
              kommit hit. Skolan ropar på fler lärare. Sjukvården och äldreomsorgen
              ropar på fler utbildade kollegor. Näringslivet ropar efter investeringar
              i järnväg, infrastruktur, bostäder och rätt kompetens. I snart
              ett decennium har svaret varit: Vi sänker skatten! Nu är svaret
              ett annat. Äntligen kan regeringen säga: Vi hör er. Nu börjar
              vi investera!
            </seg>
          </u>
          <note>
            (Applåder)
          </note>
          <u>
            <seg>
              I stället för att låtsas att fattigare arbetslösa och utförsäkrade
              sjuka ska skapa jobb investerar vi nu i en ny jobbagenda för Sverige
              med bostadsinvesteringar, fortsatta regelförenklingar och kortare
              byggprocesser så att folk kan flytta dit jobben finns och ungdomar
              flytta dit utbildningen finns. Vi gör investeringar i järnvägsunderhåll,
              klimatomställning och export både så att samhället ska fungera
              och företagare kan expandera. Med ett slut på de utdömda insatserna
              fas 3 och etableringslotsar och i stället en början på ett riktigt
              kunskapslyft med 60 000 fler utbildningsmöjligheter kan vi ärligt
              kräva att alla som kan arbeta också ska göra det. Det här är bara
              början, men det är början på vändningen.
            </seg>
          </u>
          <note>
            (Applåder)
          </note>
          <u>
            <seg>
              Nu följs de stora orden om svensk skola upp med stora investeringar,
              höjda lärarlöner, fler lärare och större stöd till de skolor som
              behöver det mest. Det är också bara början, men det är början
              på vändningen.
            </seg>
          </u>
          <u>
            <seg>
              Nu investerar vi i 4 000 nya undersköterskor i äldreomsorgen.
              Vi höjer kvaliteten i sjukvården. Vi stärker förlossningsvården
              och arbetet mot psykisk ohälsa, och vi gör mammografi och barns
              läkemedel avgiftsfria. Samtidigt tar vi det första steget mot
              att lön och pension ska beskattas lika. Det är så vi börjar bemöta
              ohälsa, ojämlikhet och ojämställdhet. Det här är också bara början.
              Men, herr talman, det är början på vändningen.
            </seg>
          </u>
          <note>
            (Applåder)
          </note>
          <u>
            <seg>
              Det kommer inte att vända över en natt, men vändningen måste
              göras. Det går nämligen inte att skattesänka sig till bättre infrastruktur,
              att skära ned för att tro sig skapa bättre skolresultat eller
              att anställa mer personal med mindre pengar. Det går inte. Om
              Moderaterna inte tror mig kan de kanske minnas sina egna ord i
              den valrörelse där de sa: Skattesänkningarnas tid är förbi. Vi
              behöver snarare skattehöjningar för att klara välfärden. Så lät
              det då.
            </seg>
          </u>
          <u>
            <seg>
              Om nu alla de fyra borgerliga partierna skulle få igenom de skattesänk
              ­ ningar de vill ha motsvarar det nedskärningar gentemot regeringens
              budget på sammanlagt 64 miljarder kronor. Det motsvarar finansieringen
              av KTH, Chalmers, SLU, Uppsala, Lund, Stockholm och Göteborg –
              alla svenska universitet och högskolor inklusive forskningsprogrammet
              och hela stu ­ diestödet. Det motsvarar anställningen av 42 000
              sjuksköterskor och 45 000 grundskollärare. Där ligger förslagen
              på nedskärningar och skatte ­ sänkningar.
            </seg>
          </u>
          <u>
            <seg>
              Sverigedemokraterna vill inte vara sämre. De tänker dessutom
              rösta på Moderaternas budget, för den ligger närmast till hands.
              Sverigedemokraterna vill rycka bort sammanlagt nästan 90 miljarder
              kronor från kommunerna fram till 2019 bara för att de låtsas att
              enorma pengar och resurser skapas av svenska gränser. Jag vill
              påminna om att politik är på riktigt. Politik får riktiga konsekvenser
              i människors vardag.
            </seg>
          </u>
          <u>
            <seg>
              Herr talman! Sverige befinner sig i en allvarlig situation, och
              därför välkomnar jag nu de blocköverskridande samarbeten som oppositionen
              under de senaste dagarna har gett uttryck för att vilja inleda.
              Det är också regeringens val. Det är samarbete, inte splittring,
              och det är samhällsinvesteringar, inte nedskärningar. Det är vad
              Sverige behöver, vad nuläget kräver och vad regeringen står upp
              för i denna tid.
            </seg>
          </u>
          <note>
            (Applåder)
          </note>
          <note type="speaker">
            Anf. 19 ANNA KINBERG BATRA (M) replik:
          </note>
          <u>
            <seg>
              Herr talman! Låt mig först bekräfta att det hedrar statsministern
              att vi åtminstone ska tala om den flyktingsituation som behöver
              bemötas.
            </seg>
          </u>
          <u>
            <seg>
              Nu vill jag gå tillbaka till skillnaderna mellan p artierna och
              uppföljningen av valrörelsen, där Stefan Löfven sitter lite grann
              fast. Inför valet sa Stefan Löfven att Bromma flygplats inte skulle
              stängas – det skulle hota jobben. Stockholms Handelskammare hade
              räknat på en jobbeffekt på ungefär 24 000, och Trollhättan är
              en av de orter som skulle skäras av från förbindelser med många
              delar av landet som inte flyger till Arlanda.
            </seg>
          </u>
          <u>
            <seg>
              Sedan kom valet och regeringsbildningen. Sedan såg vi, senast
              nu i söndags, Gustav Fridolin tala om spåren efter Bromma flygplats.
              Det är ett exempel på löftessvek från Stefan Löfven , och det
              är ett exempel på riksdagsbeslut som har gått Stefan Löfven emot.
              Två gånger har ju Sveriges riksdag riktat tillkännagivanden till
              regeringen om att följa uppmaningen att inte lägga ned Bromma
              flygplats. Nu vill jag fråga statsministern hur det går med detta.
              Hur leder statsministern regeringens arbete i den här frågan?
              Och, framför allt: Hur respekterar han beslut fattade i denna
              kammare, inför vilken han svarar?
            </seg>
          </u>
          <note>
            (Applåder)
          </note>
          <note type="speaker">
            Anf. 20 Statsminister STEFAN LÖFVEN (S) replik:
          </note>
          <u>
            <seg>
              Herr talman! Precis som Anna Kinberg Batra brukar påpeka finns
              det regler för hur frågor behandlas. Regeringen behandlar tillkännagivanden
              precis som alla andra regeringar.
            </seg>
          </u>
          <u>
            <seg>
              I det här fallet tycker jag att det är viktigare att diskutera
              själva politiken – innehållet. Man kan tycka mycket om Bromma
              flygplats och om trafik och boenden. En sak har vi dock hört under
              många år i Stockholmsområdet, nämligen att det byggs alldeles
              för lite. Det byggs så lite att vi går miste om en tillväxt som
              motsvarar ungefär 20 miljarder kronor. Det gäller alltså detta
              område; vi talar om Stockholmsregionen. Det har näringslivet påpekat
              under lång tid.
            </seg>
          </u>
          <u>
            <seg>
              Näringslivet har också påpekat att vi behöver bättre kommunikationer,
              och det håller jag med om. Då kan man vad gäller Bromma fråga
              sig följande: Skulle det finnas en vits med att fundera på att,
              i stället för att ha en halvliten flygplats på ena sidan stan
              och en halvstor på andra sidan stan, ha en stor flygplats som
              faktiskt blir en internationellt gångbar flygplats – och samtidigt
              bygga bostäder. Går det att göra både och?
            </seg>
          </u>
          <u>
            <seg>
              Jag tycker att det är värt att fundera på frågan, och därför
              har vi tillsatt en person som ser över den. Vi ska få frågan belyst
              på ett riktigt sätt så att vi kan både bygga bostäder och se till
              att vi har bättre kommunikationer. Här ska till fler lägenheter,
              men det ska också till bättre kommunikationsmöjligheter för Stockholmsregionen.
              Vi ska växa, inte krympa. Nu är det slut på den politik som innebar
              att det inte blev några lägenheter byggda. De ska byggas.
            </seg>
          </u>
          <u>
            <seg>
              Ni säger däremot nej till bostadsinvesteringar, Anna Kinberg
              Batra . Min fråga blir därför: Varför säger ni nej till bostadsinvesteringar
              när de behövs så förtvivlat mycket? De behövs för äldre som ska
              hit och arbeta och för unga som vill flytta hemifrån. Varför säger
              ni nej till bostadsinvesteringar?
            </seg>
          </u>
          <note>
            (Applåder)
          </note>
          <note type="speaker">
            Anf. 21 ANNA KINBERG BATRA (M) replik:
          </note>
          <u>
            <seg>
              Herr talman! Jag tror att många runt om i landet som följer debatten
              , både privatpersoner och företagare, just blev ganska oroliga
              för Stefan Löfvens besked. Jag förstod det inte. Tydligt var det
              inte. Tydligt ledarskap var det inte, och det är det man har rätt
              att förvänta sig från landets statsminister.
            </seg>
          </u>
          <u>
            <seg>
              Att leda en regering i ett land som Sverige innebär att ha ett
              ansvar för att genomföra regelförenklingar så att vi får många
              fler bostäder. Det har det inte kommit så mycket av från Stefan
              Löfven , och det skulle det behöva göra. Det innebär också att
              kunna ge tydliga besked om hur Sverige klarar jobben och möter
              utmaningarna omkring oss. Det är det statsministertiteln faktiskt
              innebär, det vill säga ett ansvar att leda och ge tydliga besked.
              Annars är det bara en titel – som vice statsministertiteln.
            </seg>
          </u>
          <note>
            (Applåder)
          </note>
          <note type="speaker">
            Anf. 22 Statsminister STEFAN LÖFVEN (S) replik:
          </note>
          <u>
            <seg>
              Herr talman! Som jag sa tidigare framgår skillnaderna i politiken
              med all önskvärd tydlighet. Ni står återigen där med skattesänkningar
              och nedskärningar, Anna Kinberg Batra , och det är därför ni måste
              dra ned på bostadsinvesteringar. Ni har nämligen inga medel till
              det, för ni sänker hellre skatterna.
            </seg>
          </u>
          <u>
            <seg>
              Den här regeringen har påbörjat en jobbagenda på riktigt. Vi
              kräver investeringar i bostäder, i järnvägar och i vägar. Vi kräver
              investeringar i nya produkter, varor och tjänster så att företagen
              faktiskt säljer. Det kräver innovation, riskkapital, energi och
              export. Det kräver också jobbkompetens så att människor faktiskt
              kan få de jobb som finns.
            </seg>
          </u>
          <u>
            <seg>
              Olyckligtvis skär ni ned även på kompetenssatsningarna. Medan
              vi satsar på kompetens och utbildning skär Moderaterna ned på
              kompetens och utbildning. Det kommer att hålla människor kvar
              i arbetslöshet. Det är fakta – läs din egen budget och jämför
              med vår, så ser du det. Men du är välkommen att byta uppfattning,
              Anna Kinberg Batra !
            </seg>
          </u>
          <note>
            (Applåder)
          </note>
          <note type="speaker">
            Anf. 23 JIMMIE ÅKESSON (SD) replik:
          </note>
          <u>
            <seg>
              Herr talman! Ingen partiprestige – jag ser fram emot att se detta
              realiseras.
            </seg>
          </u>
          <u>
            <seg>
              Det invandringspolitiska kaos vi just nu bevittnar får konsekvenser.
              Det finns ingenting i det Stefan Löfven sa i sitt anförande eller
              i det han har framfört i något annat sammanhang den senaste tiden
              som på något sätt kommer att minska tillströmningen av människor
              till Sverige. Det har kommit nästan 10 000 människor de senaste
              sju dagarna – nästan 10 000 människor. Sannolikt kommer det att
              öka ytterligare.
            </seg>
          </u>
          <u>
            <seg>
              Det innebär ju, vilket vi har varit inne på tidigare, att det
              finns ett stort hål i regeringens budget. Hur många miljarder
              den är underfinansierad med vet vi inte. Stefan Löfven kanske
              vet, men jag vet inte. Sannolikt är det dock väldigt många miljarder.
            </seg>
          </u>
          <u>
            <seg>
              Regeringen har redan höjt skatterna med 30 miljarder. Man har
              i praktiken övergett överskottsmålet. Man höjer hemtjänstavgiften,
              och man försämrar ROT och RUT. Generellt gör man det sämre för
              åtta av tio hushåll i landet. Då kan vi fråga oss vad mer man
              ska göra för att finansiera det gigantiska hål den ansvarslösa
              invandringspolitiken innebär. Vad är det som ska stå tillbaka
              av allt det fina Stefan Löfven har stått här och talat sig varm
              för? Vem ska betala för denna ansvarslösa invandringspolitik,
              Stefan Löfven ?
            </seg>
          </u>
          <u>
            <seg>
              Låt mig avsluta med att citera Stefan Löfven : ”Politik får riktiga
              konsekvenser i människors vardag.” Det är många människor som
              kommer att märka det nu, Stefan Löfven .
            </seg>
          </u>
          <note>
            (Applåder)
          </note>
          <note>
            I detta anförande instämde Sara-Lena Bjälkö (SD) .
          </note>
          <note type="speaker">
            Anf. 24 Statsminister STEFAN LÖFVEN (S) replik:
          </note>
          <u>
            <seg>
              Herr talman! Låt oss först reda ut en sak. Sverigedemokraterna
              har ända sedan partiet bildades, med rötterna i vit makt-rörelsen
              och nynaziströrelsen, varit emot flyktingar. Det har ni varit
              från dag ett, Jimmie Åkesson. Det spelar ingen roll vilket läge
              som råder eller hur många som kommer. Ni är inte emot ett stort
              antal flyktingar, utan ni är emot flyktingar över huvud taget
              – punkt.
            </seg>
          </u>
          <note>
            (Applåder)
          </note>
          <u>
            <seg>
              Du uttrycker en oro, Jimmie Åkesson. Jag är också orolig. Skillnaden
              mellan dig och mig är att jag gör någonting åt det. Skillnaden
              är att vi agerar mycket tydligt i EU, och som jag sa har vi tagit
              delsegrar för att få en omfördelning mellan länderna i EU. Alla
              EU:s medlemsländer måste ta sitt ansvar. Det har jag jobbat konsekvent
              med i ett år. Vi är långt ifrån framme där vi ska vara, men vi
              har tagit delsegrar. Vi fortsätter att arbeta med det. Det är
              du emot.
            </seg>
          </u>
          <u>
            <seg>
              Skillnaden mellan dig och mig är att jag säger att vi ska ha
              ett delat ansvar också i Sverige. Kommunerna måste faktiskt dela
              på ansvaret. Det gäller alla kommuner – även de mer välbärgade,
              som i dag gör för lite. Det är du också emot. Skillnaden mellan
              dig och mig är att jag tillför medel för att kommunerna ska kunna
              hantera detta på ett vettigt sätt, medan du drar bort medel.
            </seg>
          </u>
          <u>
            <seg>
              Du har ett besked till Sveriges kommuner, och det är att de ska
              ha mindre resurser. I den här situationen som är så svår för myndigheter,
              för kommuner, för landsting och för civilorganisationer hjälps
              vi alla åt och försöker göra vårt bästa. Vi hade för ett par dagar
              sedan en bra samling under titeln Sverige tillsammans.
            </seg>
          </u>
          <u>
            <seg>
              Jag förnekar inte att det här är en svår situation, men vi gör
              någonting åt den. Det går inte att som Sverigedemokraterna säga:
              Vi kan blunda. De här finns inte. Vi drar bort 90 miljarder kronor
              från kommunerna så får vi se hur det går.
            </seg>
          </u>
          <u>
            <seg>
              Det är oansvarigt, men det är rätt typiskt för Sverigedemokraterna.
            </seg>
          </u>
          <note>
            (Applåder)
          </note>
          <note type="speaker">
            Anf. 25 JIMMIE ÅKESSON (SD) replik:
          </note>
          <u>
            <seg>
              Herr talman! Jag tror inte att Stefan Löfven tycker att det är
              bra med flyktingar, för människor flyr ju från elände, krig och
              annat. Det är klart att ju färre som kan göra det, desto bättre.
              Flyktingar som begrepp är väl åtminstone ingenting som man är
              för. Det tycker jag verkar rimligt.
            </seg>
          </u>
          <u>
            <seg>
              Skillnaden mellan dig och mig, säger Stefan Löfven . Ja, skillnaden
              mellan mig och Stefan Löfven är att Stefan Löfven säger: Vi klarar
              det här. Visst, det är en ansträngning. Det kommer att bli jobbigt
              under en tid, men vi klarar det. Jag säger att situationen är
              fullständigt ohållbar. Vi klarar inte det här. Vi har inte varit
              i närheten av att klara det tidigare. Och med den situation som
              råder nu kommer vi inte att göra det.
            </seg>
          </u>
          <u>
            <seg>
              Skillnaden mellan mig och Stefan Löfven är att Stefan Löfven
              tar pengar från biståndet och från välfärden och lägger dem på
              bidrag och bostäder till invandrare i Sverige. Jag tar pengar
              från biståndet för att lägga dem på riktigt bistånd i flyktingarnas
              närområde. Det är en väsentlig skillnad mellan mig och Stefan
              Löfven .
            </seg>
          </u>
          <note>
            (Applåder)
          </note>
          <note type="speaker">
            Anf. 26 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det är ju för att få färre flyktingar som vi också
              måste arbeta med de kriser som gör att människor flyr. Det är
              därför som vi måste ha ett tredimensionellt perspektiv på detta:
              Det är det internationella, att agera för att kriserna stoppas.
              Vi måste få stopp på blodbadet. Det är också att se till att hjälpa
              mer därnere på plats. Det är EU, att alla EU:s medlemsländer måste
              ta sitt ansvar. Annars blir situationen, precis som jag sa i mitt
              anförande, ohållbar. Men det är också ett gemensamt ansvar härhemma
              i Sverige.
            </seg>
          </u>
          <u>
            <seg>
              Men vad gör Sverigedemokraterna egentligen? Jo, ni är tillbaka
              till att dra bort resurser från kommunerna, som behöver resurserna
              mer än någonsin. Flyktingarna försvinner inte, Jimmie Åkesson.
              De finns där. Det är mänskliga tragedier som utspelar sig. Då
              har vi en skyldighet att ta hand om dem som är här. Det kallas
              för empati. Slå upp det ordet!
            </seg>
          </u>
          <note>
            (Applåder)
          </note>
          <note type="speaker">
            Anf. 27 ANDERS W JONSSON (C) replik:
          </note>
          <u>
            <seg>
              Herr talman! Jag uppskattar stort det engagemang statsministern
              visar i att hitta gemensamma tag för att lösa den mycket besvärliga
              situation som vi står inför i Sverige. Men här finns också min
              oro, därför att helt avgörande för att vi ska kunna lösa situationen
              är att se till att de människor som nu kommer kan komma i arbete.
            </seg>
          </u>
          <u>
            <seg>
              Vi hör ofta statsministern prata om satsningar på jobb. Han är
              ju en expert på att uppfinna nya ord. Det handlar om katapulter
              och offensiver, men det spelar ingen roll hur fyndig han är i
              att hitta nya ord. Hans politik på det här området blir ju inte
              ett dugg bättre för det.
            </seg>
          </u>
          <u>
            <seg>
              Samtidigt som Stefan Löfven småduttar lite här och där med vad
              han kallar näringslivssatsningar på några hundra miljoner höjer
              han skatten på jobb och företagande med 28 miljarder. Eller för
              att vara konkret: Det blir mer än 16 miljarder kronor dyrare att
              anställa en ung människa, samtidigt som han lägger några miljoner
              på exportoffensiver. Storleksskillnaden mellan regeringens så
              kallade satsningar och skattehöjningar är förkrossande.
            </seg>
          </u>
          <u>
            <seg>
              Regeringen har tidigare, med rätta, kritiserats för att ha svårt
              att hålla sina löften. Men är det något löfte som Stefan Löfven
              är duktig på att hålla är det att höja skatterna mer än vad man
              har lovat och sedan höja ytterligare skatter än de man gick till
              val på.
            </seg>
          </u>
          <u>
            <seg>
              Till företagen ger Stefan Löfven några miljoner men tar tillbaka
              miljarder. Stefan Löfven ! Kan du förklara för mig hur 28 miljarder
              i höjda skatter på jobb ska kunna ge fler jobb till dem som kommit
              hit som flyktingar från Syrien?
            </seg>
          </u>
          <note>
            (Applåder)
          </note>
          <note type="speaker">
            Anf. 28 Statsminister STEFAN LÖFVEN (S) replik:
          </note>
          <u>
            <seg>
              Herr talman! De människor som kommer från Syrien, liksom de som
              redan finns här i Sverige, behöver några grundläggande saker.
              De behöver bostäder. En del av dem behöver utbildning. De behöver
              hjälp in i arbete och stöd. Det kan vara praktikplatser. Därför
              har regeringen påbörjat etableringsarbetet på riktigt.
            </seg>
          </u>
          <u>
            <seg>
              Det är den här regeringen som har infört en mycket tidigare sfi-utbildning
              , redan på asylboendet. Det är bra att lära sig svenska språket.
            </seg>
          </u>
          <u>
            <seg>
              Det är den här regeringen som samtalar med arbetsmarknadens parter
              om hur näringslivet och arbetsgivare kan ta emot fler praktikanter,
              så att de kan både lära sig svenska och få en kontakt med arbetslivet.
            </seg>
          </u>
          <u>
            <seg>
              Det är den här regeringen som har infört validering, så att de
              som kommer hit kan få sin kunskap prövad och dessutom få veta
              vilken eventuell ytterligare utbildning som de behöver.
            </seg>
          </u>
          <u>
            <seg>
              Det är den här regeringen som ser till att de utbildningsmöjligheterna
              finns. Det är därför vi satsar på kunskapslyftet.
            </seg>
          </u>
          <u>
            <seg>
              Problemet med Anders W Jonsson och Centerpartiet är att ni sänker
              skatterna så att ni måste dra ned på utbildningen. Hur blir det
              mer arbete när människor inte får rätt till utbildning? Varför
              är ni i Centern så pigga på att dra ned resurserna till exempelvis
              de regionala högskolorna? Varför gör ni det? Är det bra? Varför
              vill Anders W Jonsson skära ned på Mälardalens högskola, Högskolan
              Dalarna och Högskolan i Gävle? Ger det människor bättre förutsättningar
              att möta en situation på arbetsmarknaden? Nej, det ger sämre förutsättningar.
            </seg>
          </u>
          <u>
            <seg>
              Vi måste investera nu, och då är det inte i skattesänkningar.
              Jag står upp för de skattehöjningar som vi har gjort, innebärande
              bland annat att en människa som tjänar 50 000 kronor i månaden
              får 30 kronor mer i skatt. Jag tror att den människan tar den
              skattehöjningen, för här gäller det att investera. Vi investerar
              för landets framtid. Skattesänkningarna har prövats, och de var
              fullständigt misslyckade.
            </seg>
          </u>
          <note>
            (Applåder)
          </note>
          <note type="speaker">
            Anf. 29 ANDERS W JONSSON (C) replik:
          </note>
          <u>
            <seg>
              Herr talman! Och Stefan Löfvens jobbpolitik är prövad av expertmyndigheter
              och andra statliga myndigheter och döms ut helt och hållet. Den
              leder till färre arbeten, inte minst för dem som nyss har kommit
              till Sverige.
            </seg>
          </u>
          <u>
            <seg>
              Det avgörande i den här diskussionen är ändå ensamföretagande,
              små städfirmor, snickeriföretag. Fyra av fem jobb skapas i de
              företagen, inte av Stefan Löfven och Regeringskansliet.
            </seg>
          </u>
          <u>
            <seg>
              När jag reser runt i Sverige träffar jag inte någonstans en småföretagare
              som kommer fram till mig och säger: Hördu Anders, det är alldeles
              för billigt att anställa. Vi skulle behöva högre skatter. Och
              jag är ganska säker på att ingen har sagt så till Stefan Löfven
              heller.
            </seg>
          </u>
          <u>
            <seg>
              I ett läge där vi har många människor som flyr för sina liv hit
              till Sverige och vi vet att avgörande för integrationen är att
              de kommer i arbete kvarstår frågan: Hur kan det bli fler jobb
              därför att den unge killen från Syrien plötsligt ska bli 58 000
              kronor dyrare att anställa per år?
            </seg>
          </u>
          <note>
            (Applåder)
          </note>
          <note type="speaker">
            Anf. 30 Statsminister STEFAN LÖFVEN (S) replik:
          </note>
          <u>
            <seg>
              Herr talman! Jag måste igen påminna – det känns lite udda att
              behöva göra det nästan en gång i veckan – om att vi hade en situation
              där skatterna sänktes enligt er modell. Möjligheterna för människor
              att komma i utbildning krympte och krympte. Ungdomsarbetsgivaravgiften
              kostade under de åren 110 miljarder kronor. Vad blev resultatet
              av 110 miljarder kronor? Jo, det blev högre ungdomsarbetslöshet.
              Var det värt priset? Hur mycket mer ska ni betala för högre ungdomsarbetslöshet?
            </seg>
          </u>
          <u>
            <seg>
              Ungdomsarbetslösheten blev högre, Anders W Jonsson, för näringslivet
              efterfrågar högre kompetens, inte lägre kompetens. Och det går
              inte att skattesänka sig till högre kompetens, men väl till lägre.
            </seg>
          </u>
          <u>
            <seg>
              Även om du sänker skatten hur mycket som helst blir den unga
              mannen eller kvinnan inte anställd om företagaren ser att han
              eller hon inte har rätt kompetens. Det gäller att investera i
              utbildning.
            </seg>
          </u>
          <note>
            (Applåder)
          </note>
          <note type="speaker">
            Anf. 31 JONAS SJÖSTEDT (V) replik:
          </note>
          <u>
            <seg>
              Herr talman! Statsminister Stefan Löfven ! Vi har tyvärr långt
              kvar till verklig jämställdhet mellan kvinnor och män i Sverige.
              Inkomstklyftan över en livstid är flera miljoner kronor. Det finns
              många orsaker till det här. En viktig orsak är att kvinnor oftare
              arbetar deltid. De flesta som jobbar deltid i Sverige är kvinnor.
              Många skulle vilja arbeta heltid om de hade möjlighet. Vi ser
              också att deltidsarbetet ger lägre inkomster när man arbetar samt
              lägre pensioner, ibland riktigt låga pensioner.
            </seg>
          </u>
          <u>
            <seg>
              Vi tar nu en del steg för att göra någonting åt den här inkomstklyftan.
              Vi har en uppgörelse om att få en mer jämlik föräldraförsäkring.
              Vi skulle gärna gå längre och vidare än den uppgörelsen. Men det
              är också helt nödvändigt att göra någonting i frågan om heltid
              för att vi ska lyckas med det här. Det inser regeringen. I regeringsförklaringen
              2014 slår man fast att heltid ska vara normen på arbetsmarknaden.
              Men man är inte beredd att lagstifta. Det beklagar jag. Det hade
              nått även de privatanställda. Man vill i stället göra det via
              kollektivavtal i Sveriges Kommuner och Landsting. Då når man alla
              dem som arbetar i välfärden.
            </seg>
          </u>
          <u>
            <seg>
              Men nu verkar Socialdemokraterna lite oklara i Sveriges Kommuner
              och Landsting. Kommer det här verkligen att realiseras? Det vore
              väldigt olyckligt om man inte kunde hålla det man lovar om rätten
              till heltid i kommuner och landsting.
            </seg>
          </u>
          <u>
            <seg>
              Statsminister Löfven ! Du är inte bara statsminister; du är också
              ordförande i det socialdemokratiska partiet. Är det inte så att
              vi ska hålla det här löftet i Sveriges Kommuner och Landsting
              och att vi tillsammans ska se till att alla de som arbetar i välfärden
              och som vill arbeta heltid ska ha möjlighet att göra det? Vi är
              redo till det. Jag hoppas att ni står fast vid löftet.
            </seg>
          </u>
          <note type="speaker">
            Anf. 32 Statsminister STEFAN LÖFVEN (S) replik:
          </note>
          <u>
            <seg>
              Herr talman! Jag tackar Sjöstedt för påminnelsen om att jag är
              både statsminister och partiordförande.
            </seg>
          </u>
          <u>
            <seg>
              Jag är glad att vi lägger fram den första budget där politiken
              svängts om från ett läge där kvinnor konsekvent förlorade, som
              det var i den tidigare regeringens budgetar. Nu kan vi se att
              kvinnor konsekvent vinner på budgeten, och det är jag väldigt
              stolt över.
            </seg>
          </u>
          <u>
            <seg>
              Vi gör flera mycket bra saker. Vi ökar inte minst bemanningen
              i äldreomsorgen; inom den finns en av de mest grundläggande orsakerna
              till bristerna på jämställdhet och att exempelvis kvinnor blir
              sjukskrivna i mycket högre utsträckning. Två tredjedelar av de
              sjukskrivna är kvinnor. Det beror på de neddragningar som skett
              i den gemensamma sektorn. Nu investerar vi där. Vi tillför mer
              personal. Då kommer vi också att se till att fler kvinnor kan
              gå friska från jobbet. Vi investerar i förlossningsvården och
              mammografin. Vi gör många bra saker. Vi ska också se till att
              ha en bättre fördelning i föräldraförsäkringen, så att ytterligare
              en månad knyts till vardera förälder n . Det kommer att ge ett
              mer jämställt uttag av föräldraförsäkringen och därmed bättre
              jämställdhet.
            </seg>
          </u>
          <u>
            <seg>
              Det är självklart så att heltiden ska vara norm också för kvinnor.
              Det som är skillnaden mellan oss, tror jag, är att jag gärna gör
              detta i samverkan med arbetsmarknadens parter, för jag tror mer
              på de lösningar där parterna sätter sig ned och funderar på hur
              det ska fungera. Det kommer att krävas arbetsorganisatoriska diskussioner
              om hur man ska organisera sitt jobb. Vi har redan några bra exempel.
              Nynäshamn har gjort på sitt sätt. Andra kommuner har gjort på
              ett annat sätt. Jag vill gärna låta dem få den friheten.
            </seg>
          </u>
          <u>
            <seg>
              Ja, vårt ord står fast. Via förhandlingar i Sveriges Kommuner
              och Landsting, där vi nu har majoriteten, ska självfallet heltid
              erbjudas. Men jag måste också ha respekt för att frågan sedan
              ska lösas praktiskt i varje kommun. Det är så det ska gå till.
            </seg>
          </u>
          <note>
            (Applåder)
          </note>
          <note type="speaker">
            Anf. 33 JONAS SJÖSTEDT (V) replik:
          </note>
          <u>
            <seg>
              Herr talman! Jag tackar statsminister Löfven för svaret. Jag
              hoppas att det har rätat ut alla de frågetecken som funnits i
              Sveriges Kommuner och Landsting. Vi kommer att göra det vi har
              lovat. Det är bra, för det är alla de som arbetar i välfärden
              värda.
            </seg>
          </u>
          <u>
            <seg>
              Jag är stolt över att vi äntligen lägger fram en budget som är
              feministisk. Det var länge sedan Sverige såg en sådan budget;
              det var åtminstone nio år sedan senast. Det blir så mycket bättre,
              framför allt för dem med låga pensioner och för ensamstående föräldrar.
              För en gångs skull är de vinnare i en svensk statsbudget, och
              det är jag stolt över.
            </seg>
          </u>
          <u>
            <seg>
              Men vi kan gå vidare. Det är skillnad mellan höger och vänster.
              I Stockholms kommun tar man ett steg till. I den här rödgröna
              kommunen ska vi ta bort allmän visstid, säger man där, ta bort
              den otrygghet som finns när man kan gå på vikariat efter vikariat
              efter vikariat.
            </seg>
          </u>
          <u>
            <seg>
              Stefan Löfven ! Är du beredd att göra samma sak i fler rödgröna
              kommuner, att uppmana dina partikamrater att ta bort allmän visstid
              och skapa trygga jobb för dem som jobbar i välfärden?
            </seg>
          </u>
          <note type="speaker">
            Anf. 34 Statsminister STEFAN LÖFVEN (S) replik:
          </note>
          <u>
            <seg>
              Herr talman! Jag gläder mig åt att vi har en samsyn kring jämställdheten.
              Den är oerhört viktig. Jämställdhet mellan kvinnor och män är
              inte bara moraliskt rätt utan också ekonomiskt smart. Ja, vi ska
              arbeta på vartenda område för att öka jämstä lldheten i samhället.
              Jag är stolt över att få säga, var jag än är i världen, att jag
              leder världens första feministiska regering.
            </seg>
          </u>
          <note>
            (Applåder)
          </note>
          <u>
            <seg>
              Det innebär inte att allting kommer att vara perfekt från dag
              ett. Nej, det är ett tålmodigt arbete, men vi ska till ett jämställt
              samhälle.
            </seg>
          </u>
          <u>
            <seg>
              Självfallet måste missbruket av visstidsanställningar upphöra.
              Det är därför vi nu har ett förslag nationellt som också ska ta
              hänsyn till parternas uppfattning i frågan. Vi ska lösa det. Missbruket
              av visstid måste bort.
            </seg>
          </u>
          <note>
            (Applåder)
          </note>
          <note type="speaker">
            Anf. 35 JAN BJÖRKLUND (FP) replik:
          </note>
          <u>
            <seg>
              Herr talman! Stefan Löfven tog upp en mycket viktig fråga, nämligen
              bostadspolitik och bostadsbyggande. Det är viktigt för att alla
              unga ska kunna flytta hemifrån och för att de som kommer till
              Sverige ska kunna få en bostad när de väl lämnar tältlägren. Det
              är viktigt för jobben, välfärden och ekonomin. Perspektivet är
              alltså helt rätt. Det byggs för lite. I år byggs det 50 000 lägenheter.
              Det är för lite, men det är ändå mer än de 30 000 som byggdes
              2006, när Socialdemokraterna senast styrde. De 50 000 är en effekt
              av de åtgärder som alliansregeringen vidtog.
            </seg>
          </u>
          <u>
            <seg>
              Ett antal organ har granskat hur det ska kunna byggas fler bostäder:
              IFAU, OECD, EU-kommissionen, IMF, Världsbanken, Finanspolitiska
              rådet och regeringens egen expertmyndighet Boverket. Och tänk
              att ingen av dem pekar ut bostadssubventioner som lösningen! Alla,
              inklusive våra egna myndigheter, pekar ut hyresreglering och den
              överreglerade svenska bostadspolitiken som huvudproblemet.
            </seg>
          </u>
          <u>
            <seg>
              Planekonomin känns igen. I skolboken står det om planekonomi
              att statlig prisreglering leder till brist, köer och svartmarknad.
              Den svenska hyresmarknaden präglas just nu av brist, köer och
              svartmarknad. Priset på en svart lägenhet i Stockholm har aldrig
              varit högre. Det är nio års tid i Stockholms bostadskö för att
              få en lägenhet via bostadsförmedlingen. Det tar längre tid att
              få en bostad via Stockholms bostadsförmedling än vad det tog att
              få en Trabant i gamla DDR.
            </seg>
          </u>
          <u>
            <seg>
              Vi måste få upp bostadsbyggandet, Stefan Löfven ! Det är dags
              att avreglera.
            </seg>
          </u>
          <note>
            (Applåder)
          </note>
          <note type="speaker">
            Anf. 36 Statsminister STEFAN LÖFVEN (S) replik:
          </note>
          <u>
            <seg>
              Herr talman! Jag uppskattar skämtet! Men det är dessvärre så,
              Jan Björklund, att du själv satt i regeringen i åtta år. Det är
              er politik som har lett till att vi är där vi är. Nu tar vi ett
              krafttag. Det är helt rätt att reglerna behöver förenklas. Det
              är därför vi går vidare med den förra regeringens påbörjade arbete
              med att förenkla reglerna, vilket vi tycker var bra. Vi tar nu
              bort ett led i byggprocessen. Det gäller länsstyrelserna. Där
              tjänar vi fyra och en halv månad, kanske upp till ett halvår,
              vad vet jag.
            </seg>
          </u>
          <u>
            <seg>
              Men vi vet att det stöd som fanns för byggnationer innan ni tog
              bort det fungerade. Det har utretts och utvärderats av Boverket,
              och det gav resultat. Vad vi gör är inte bara att förenkla regler
              och korta processerna för hantering av bygglovshandlingar utan
              också att stimulera till att bygga inte minst hyresrätter, för
              det är hyresrätter som behövs. Det behövs små hyresrätter för
              ungdomar som behöver flytta hemifrån och äntligen få börja sitt
              vuxna liv, men också kanske för äldre som behöver en liten bostad.
            </seg>
          </u>
          <u>
            <seg>
              Om en avreglering av hyressättningen skulle ske nu förstår alla
              vad den skulle leda till. Ifall vi har brist på bostäder i förhållande
              till hur många som vill ha en bostad, vart tror Jan Björklund
              att hyrorna går då, uppåt eller nedåt? Det är så enkelt, och det
              är så tragiskt att höra att det bara finns en lösning för svenska
              ungdomar, nämligen lägre löner och högre hyror. Leder det Sverige
              framåt? Vi måste investera mer, inte minst i bostäder. Det är
              det näringslivet, ungdomarna och de äldre efterfrågar. Vi ska
              investera och bygga och inte rädas framtiden!
            </seg>
          </u>
          <note>
            (Applåder)
          </note>
          <note type="speaker">
            Anf. 37 JAN BJÖRKLUND (FP) replik:
          </note>
          <u>
            <seg>
              Herr talman! Det är så typiskt. Jag redogör för ett samhällsproblem
              och föreslår en lösning, och Stefan Löfven tar repliken och repeterar
              samhällsproblemet. Jag vet att det byggs för lite. Det var därför
              jag ställde frågan. Frågan är nu vad vi ska göra åt det. Alla
              expertmyndigheter i Sverige som sysslar med detta och framför
              allt alla internationella organ säger att det inte är subventioner
              som är lösningen.
            </seg>
          </u>
          <u>
            <seg>
              Regeringen har nu satt upp ett mål för bostadsbyggandet kommande
              år. Det målet ska nås med hjälp av subventioner. Kom ihåg att
              det i år byggs 50 000 lägenheter på grund av alliansens politik.
              Nu ska regeringen tillföra massor med miljarder. Vad är målet?
              Regeringen säger att målet är 50 000 per år. Det ska alltså byggas
              precis lika mycket i fortsättningen med subventioner som det görs
              utan subventioner. Varför ska vi då ha subven ­ tionerna?
            </seg>
          </u>
          <u>
            <seg>
              Det behövs mer bostäder än det som byggs nu. Det är poängen.
              Det är dags att liberalisera den svenska bostadsmarknaden. Det
              är dags att lämna de socialistiska lösningarna som sve nsk bostadspolitik
              har byggt på – under olika regeringar genom årtiondena , ska erkännas.
              Vi har alla ett delansvar i det som har varit. Men nu måste vi
              blicka framåt. Det är dags att liberalisera den svenska bostadsmarknaden.
            </seg>
          </u>
          <note>
            (Applåder)
          </note>
          <note type="speaker">
            Anf. 38 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det är helt rätt att vi ska blicka framåt. Det är
              det som görs nu. Det måste innebära att rätt många känner framtidstro
              med regeringen när vi ser byggkranarna. Det kan inte vara så att
              människor nu är rädda. Det är bra att vi ser fler byggkranar.
              Vi behöver fler lägenheter.
            </seg>
          </u>
          <u>
            <seg>
              Det finns redan utvärderat. Förutom regelförenklingen och kortare
              byggprocesser är det stöd som vi nu har sjösatt prövat sedan förr,
              och det har visat sig fungera. Vad vi säger, Jan Björklund, är
              att vi behöver minst så många bostäder, det är vad vi har uttalat,
              och helst flera.
            </seg>
          </u>
          <u>
            <seg>
              Det vi kan ana är att det stöd som vi nu tillskjuter ger plus
              15 000. Skulle det byggas 50 000 ändå byggs det 6 5 000. Byggs
              det 60 000 ändå byggs det 75 000. Frågan till Jan Björklund är:
              Är det bättre eller sämre? Jag tycker att det är bättre. Vi måste
              investera i fler bostäder.
            </seg>
          </u>
          <note>
            ( Applåder )
          </note>
          <note>
            Anf . 39 ANDREAS CARLSON (KD) replik :
          </note>
          <u>
            <seg>
              Herr talman! Människor flyr krig och förföljelse i en omfattning
              som vi inte sett sedan andra världskriget. Läget är akut, som
              statsministern var inne på i sitt anförande. Enligt Myndigheten
              för samhällsskydd och beredskap är läget i landets kommuner mycket
              hårt ansträngt till följd av flyktingkrisen. Många kommuner konstaterar
              att de inte kommer att kunna hantera läget om den nuvarande utvecklingen
              fortgår. Skola, socialtjänst och bostadsförsörjning klarar inte
              trycket.
            </seg>
          </u>
          <u>
            <seg>
              Från många kommuner rapporteras att de inte kommer att kunna
              leva upp till lagstiftningens krav. Det innebär i praktiken att
              utsatta barn och familjer riskerar att fara illa. Kristdemokraterna
              har konstaterat att vi behöver vidta åtgärder för att minska söktrycket
              mot Sverige. Om alla flyktingar som söker hjälp ska få ett humant
              mottagande, om samhällsklimatet inte ska hårdna än mer, om vi
              ska kunna värna ett öppet och medmänskligt samhälle kan inte utvecklingen
              fortgå.
            </seg>
          </u>
          <u>
            <seg>
              Vi måste förmå andra länder att ta ett större ansvar. Kristdemokraterna
              vill föra en migrationspolitik med både hjärta och hjärna. I det
              syftet har vi bland annat föreslagit ett system med säkra länder
              för att korta handläggningstiden hos Migrationsverket och tillfälliga
              uppehållstillstånd.
            </seg>
          </u>
          <u>
            <seg>
              Människor som flyr krig och förföljelse blir inte hjälpta av
              en statsminister som flyr verkligheten. Därför frågar jag statsministern:
              Hur ser planen ut för att vända utvecklingen? Är du beredd att
              införa ett system med säkra länder och att införa tillfälliga
              uppehållstillstånd?
            </seg>
          </u>
          <note>
            (Applåder)
          </note>
          <note type="speaker">
            Anf. 40 Statsminister STEFAN LÖFVEN (S) replik:
          </note>
          <u>
            <seg>
              Herr talman! Strategin är i tre delar. Det finns en helhet i
              detta som vi måste se. Det bästa som vi gör för att människor
              över huvud taget inte ska behöva fly är att angripa orsaken till
              att de flyr. Det är kriget och konflikterna. Det är därför inte
              minst EU måste vara mycket mer aktivt och på tå för att driva
              på så att framför allt USA och Ryssland tar sitt ansvar, sätter
              sig ned och diskuterar och börjar en dialog som kan leda till
              en förhandling så att vi får stopp på blodbadet. Det är nummer
              ett.
            </seg>
          </u>
          <u>
            <seg>
              Nummer två är att se till att vi i den direkta omvärlden stärker
              stödet för de flyktingarna. Jag har nu träffat regeringscheferna
              från Libanon, Irak, Jordanien och också Iran för att diskutera:
              Hur ser det ut nu direkt i omvärlden? Alla vet. Det är samma sak
              när vi träffar UNHCR och hör från Världslivsmedelsprogammet .
              Det är för lite resurser just nu. Det måste till för att färre
              människor ska tvingas fly.
            </seg>
          </u>
          <u>
            <seg>
              Sedan har vi EU och Europa som nummer tre. Där har jag jobbat
              målmedvetet i ett år. Vi har fått en framgång såtillvida att vi
              har kunnat omfördela först 40 000 och sedan 120 000. Men jag är
              inte nöjd med det. Vi måste göra mer så att alla medlemsstater
              tar sitt ansvar. Sedan gäller det här hemma att alla kommuner
              måste ta sitt ansvar. Jag utgår ifrån att Kristdemokraterna också
              kommer att rösta på vårt förslag om att alla kommuner ska få ta
              sitt ansvar.
            </seg>
          </u>
          <u>
            <seg>
              Mer konkret här hemma är frågan: Vad behöver kommunerna nu? De
              behöver resurser. Då kan vi inte minska kommunernas resurser.
              Det är för högt pris, kära kristdemokrater, att sänka skatten
              för människor som har det hyggligt bra och sedan säga till kommunerna:
              Nu får ni klara er på egen hand bäst ni orkar och gitter. Det
              håller inte.
            </seg>
          </u>
          <note>
            (Applåder)
          </note>
          <note type="speaker">
            Anf. 41 ANDREAS CARLSON (KD) replik:
          </note>
          <u>
            <seg>
              Herr talman! Kristdemokraterna delar uppfattningen att vi behöver
              göra mer för att slå mot rötterna till att vi har en akut flyktingkris.
              Vi vill ställa fler resurser till förfogande för freds- och säkerhetsbevarande
              insatser. Vi vill också omfördela i biståndet för att satsa en
              halv miljard extra på UNHCR:s arbete i närområdet, vilket är oerhört
              angeläget.
            </seg>
          </u>
          <u>
            <seg>
              Jag delar också bedömningen att fler kommuner i Sverige behöver
              ta ett ansvar. Därför tycker vi, givet den situation vi är i,
              att det är rimligt att vi inför ett tre årigt krav på kommunerna.
              Men bland de förslag som statsministern räknar upp saknas det
              konkreta förslag för hur fler länder inom Europa ska ta ett större
              ansvar.
            </seg>
          </u>
          <u>
            <seg>
              Våra förslag i Kristdemokraterna är att införa tillfälliga uppehållstillstånd
              och att gå mot ett system med säkra länder. Statsministern svarar
              inte på den frågan. En statsminister som flyr verkligheten hjälper
              inte människor som flyr krig och konflikter.
            </seg>
          </u>
          <note>
            (Applåder)
          </note>
          <note type="speaker">
            Anf. 42 Statsminister STEFAN LÖFVEN (S) replik:
          </note>
          <u>
            <seg>
              Herr talman! Jag står mitt upp e i verkligheten varenda dag,
              Andreas Carlson. Jag gör det med precis de tre perspektiv som
              jag just redogjorde för.
            </seg>
          </u>
          <u>
            <seg>
              Här hemma har jag sagt att vi måste ha en lista med så kallade
              säkra länder. Det är uppenbart att de människor som kommer från
              västra Balkan får sin asyl beviljad i kanske 2–3 procent av fallen.
              I detta ansträngda läge kan vi inte säga att det inte finns någon
              skillnad här. Jag ställer upp på en lista över säkra länder. Den
              har vi också drivit i EU. Nu är den diskussio ­ nen på gång, som
              Andreas Carlson vet om. Jag ser fram emot att vi ska kunna fastställa
              en sådan lista.
            </seg>
          </u>
          <u>
            <seg>
              När det gäller tillfälligt uppehållstillstånd har Migrationsverket
              fattat beslutet utifrån det regelverk som den förra regeringen
              var med och tog fram. Migrationsverket säger att den bästa etableringen
              för människor som kommer hit där vi vet att konflikten inte löses
              är ett permanent uppehållstillstånd. Det är Migrationsverkets
              bedömning.
            </seg>
          </u>
          <note>
            (Applåder)
          </note>
          <note type="speaker">
            Anf. 43 JIMMIE ÅKESSON (SD):
          </note>
          <u>
            <seg>
              Herr talman! Det har aldrig varit så lätt för mig att välja fokus
              för ett anförande här i kammaren. Aldrig tidigare har jag heller
              varit så bedrövad över just det. De senaste sju dagarna har det
              registrerats nära nog 10 000 nya asylsökande i Sverige. Det är
              10 000 människor på bara en enda vecka.
            </seg>
          </u>
          <u>
            <seg>
              Något liknande har vi aldrig tidigare upplevt i Sverige. Det
              finns i dag inga som helst tecken på att tillströmningen kommer
              att avta i närtid. Tvärtom tyder mycket i stället på att detta
              är någonting ihållande som har skett till följd av att EU:s yttre
              gräns har kollapsat. Därmed ser vi nu också konsekvenserna av
              ett obefintligt inre gränsskydd.
            </seg>
          </u>
          <u>
            <seg>
              Från regeringshåll talar man om detta som en utmaning. Man talar
              om att det kommer att innebära vissa ansträngningar. Jag menar
              att det är en väsentligt mer passande beskrivning att tala om
              kris och katastrof. Gränsen för vad vi klarar i detta avseende
              passerades för länge , länge sedan. Det yttersta beviset på det
              är både denna regerings och tidigare regeringars kompletta och
              totala misslyckande när det gäller integrationspolitik.
            </seg>
          </u>
          <u>
            <seg>
              Den krissituation som vi just nu ser riskerar att ställa vårt
              land inför en kollaps. Det är en välfärdskollaps där grundläggande
              och vitala funktioner i samhället inte längre fungerar inom skolan,
              omsorgen, socialtjänsten och liknande. På flera håll varnas det
              nu för att kommunala verksamheter i flera kommuner till följd
              av denna kris inte kommer att kunna leva upp till lagens krav.
            </seg>
          </u>
          <u>
            <seg>
              Vi kommer också att se en kollaps för sammanhållningen i det
              svenska samhället, alltså det som ger oss social kontroll och
              social tillit, till följd av ökad splittring och ökad segregation.
            </seg>
          </u>
          <u>
            <seg>
              Herr talman! Jag måste säga att under mina lite mer än 20 år
              i politiken är detta första gången som jag faktiskt känner hopplöshet.
              Man har fullständigt tappat kontrollen, och man har inga som helst
              planer på att ta kontroll. Man pratar en massa. Det är samma floskler
              och samma struntprat som vi har hört i åratal. När vi hade tv-debatten
              i söndags lät det precis likadant som det egentligen har gjort
              i alla år, trots att situationen nu är så radikalt förändrad och
              trots att varje tänkande människa rimligen måste inse att detta
              inte håller längre.
            </seg>
          </u>
          <u>
            <seg>
              Herr talman! Om man nu ska se något positivt i detta är det väl
              i någon mening positivt att några få partier nu ändå har börjat
              röra sig, om än med mycket små steg, i rätt riktning. Förslag
              om temporära uppehållstillstånd är bra. Förslag om gränskontroller
              är bra. Förslag om utökat försörjningskrav är bra. Men detta är
              inte i närheten av vad som är tillräckligt. Och det är definitivt
              inte tillräckligt att bara prata och sedan, som till exempel Moderaterna
              i ett flertal fall, backa från sina förslag när det blir skarpt
              läge och det läggs fram skarpa förslag på riksdagens bord. Det
              är fegt, det är falskt och det är ansvarslöst att agera på det
              viset.
            </seg>
          </u>
          <u>
            <seg>
              Vi behöver rikta om flyktingpolitiken, så att vi kan fokusera
              resurserna till närområdet där det stora flertalet flyktingar
              finns. Vi behöver kombinera detta med ett stopp för fortsatt asylinvandring
              till Sverige. Vi behöver slå vakt om principen om första asylland.
              Det är inte rimligt att Sverige ska ta emot flyktingar från länder
              som Tyskland och Danmark. Det är inte länder som man flyr ifrån.
            </seg>
          </u>
          <u>
            <seg>
              Sverige kan och Sverige ska hjälpa flyktingar. Men det behöver
              inte, och det ska inte, ske med den följden att vårt eget samhälle
              kollapsar. Tvärtom kan vi med en ansvarsfull och effektiv flyktingpolitik
              hjälpa flyk ­ tingar och samtidigt både upprätthålla och utveckla
              välfärden i vårt eget land. Det är jag helt övertygad om att också
              övriga partier i denna försam ­ ling förr eller senare kommer
              att bli varse. Jag är övertygad om det. Men frågan är hur mycket
              man ska hinna förstöra innan man är där.
            </seg>
          </u>
          <u>
            <seg>
              Herr talman! I detta krisläge har vi en borgerlig opposition
              som inte vill regera. Man vill inte heller agera opposition. Man
              kritiserar regeringens politik och regeringens budget i mycket
              skarpa ordalag. Man hävdar att den är skadlig för Sverige, att
              regeringen har spårat ur och så vidare. Men hittills har man inte
              visat minsta intresse för att göra någonting åt denna skadliga
              politik i praktiken. Vi hörde till och med den så kallade oppositionsledaren
              nyss här hävda att om hon skulle få regeringsmakten skulle det
              uppstå kaos. Det kan man tycka är en märklig utgångspunkt.
            </seg>
          </u>
          <u>
            <seg>
              Tvärtom har man mycket tydligt visat här, inte minst de senaste
              dagarna, att den så kallade decemberöverenskommelsens fall gäller
              bara på papperet. I praktiken tänker man låta Stefan Löfven ,
              Gustav Fridolin, Åsa Romson, Jonas Sjöstedt och de övriga genomföra
              stora skattehöjningar och generella försämringar för åtta av tio
              hushåll i vårt land.
            </seg>
          </u>
          <u>
            <seg>
              Vi har gett borgerligheten åtskilliga möjligheter att agera,
              att göra någonting och att fälla denna socialistiska regering.
              Vi sa för ett år sedan att vi har för avsikt att göra vad vi kan
              för att fälla varje regering som inte tar ansvar i invandringspolitiken.
              Det gäller givetvis fortfarande, herr talman. Vi är här för att
              företräda våra väljares intressen, och vi är här för att göra
              vad vi kan för att genomföra den politik som vi har lovat våra
              väljare. Har man inte den utgångspunkten som oppositionsparti
              är man inget oppositionsparti. Då är man ett stödparti åt regeringen.
            </seg>
          </u>
          <u>
            <seg>
              Herr talman! Som en konsekvens av detta kommer vi när det blir
              dags för budgetomröstning här i kammaren att i huvudvoteringen,
              när vårt eget budgetförslag sannolikt har fallit, lägga våra röster
              på Moderaternas budgetalternativ. Det innebär att det blir upp
              till bevis för de övriga borgerliga småpartierna, för Centerpartiet,
              för Folkpartiet och för Kristdemokraterna. De kan välja att följa
              efter – åtminstone som borgerlig väljare kan man tycka att det
              är det naturliga – eller också tvingas de förklara för sina väljare
              varför de föredrar Stefan Löfvens socialistiska budget framför
              en moderat. Det kan jag tänka mig att de får ganska svårt att
              förklara.
            </seg>
          </u>
          <u>
            <seg>
              Herr talman! Dessutom vill jag här och nu, även om det kan kännas
              lite hopplöst, ge Anna Kinberg Batra och hennes borgerliga kollegor
              ytterligare en möjlighet att få till en förändring.
            </seg>
          </u>
          <u>
            <seg>
              I en intervju med Dagens Nyheter i augusti 2014 uttryckte den
              nuvarande finansministern en stor indignation över ett sju år
              gammalt löftesbrott från en enskild moderat riksdagsledamot. Finansministern
              menade att det var svårbegripligt att en person som beslagits
              med lögn kunde tillåtas att inneha tyngre förtroendeuppdrag, och
              hon slog fast att man måste kunna lita på människor.
            </seg>
          </u>
          <u>
            <seg>
              Tyvärr har finansministern inte levt som hon lärt. Inför valet
              lovade Magdalena Andersson väljarna att ROT-avdraget skulle få
              vara kvar. Men i den budget som man har presenterat ser vi kraftiga
              försämringar när det gäller just ROT-avdraget.
            </seg>
          </u>
          <u>
            <seg>
              I en tv-utfrågning i april 2014 sa den nuvarande finansministern
              att hon självklart står bakom överskottsmålet och att hon har
              jagat Anders Borg i två års tid för att han bröt mot det. I den
              budgetproposition som regeringen nu har lämnat till riksdagen
              överger man i praktiken överskottsmålet.
            </seg>
          </u>
          <u>
            <seg>
              I augusti 2014 sa den nuvarande finansministern i Sveriges Television:
              Det är jättedyrt att tanka bensin som det är, och vi ser inget
              behov av att höja bensinskatten.
            </seg>
          </u>
          <u>
            <seg>
              I den budgetproposition som man nu har presenterat återfinns
              en kraftig höjning av bensinskatten.
            </seg>
          </u>
          <u>
            <seg>
              Jag skulle kunna stå här och räkna upp en lång rad med denna
              typ av löftesbrott. Dessutom har man från regeringens sida fullständigt
              tappat kontrollen över kostnaderna för migrationspolitiken, och
              man har lagt fram en kraftigt underfinansierad budget.
            </seg>
          </u>
          <note>
            Herr talman! Med anledning av detta yrkar jag å den sverigedemokratiska
            riksdagsgruppens vägn ar i enlighet med 13 kap. 4 § regeringsformen
            att riksdagen ska förklara att finansminister Magdalena Andersson
            och Socialdemokraterna inte längre åtnjuter riksdagens förtroende.
          </note>
          <note>
            (Applåder)
          </note>
          <note>
            I detta anförande instämde Sara-Lena Bjälkö (SD).
          </note>
          <note type="speaker">
            Anf. 44 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det var inte så länge sedan som vi i regeringen
              bjöd in till en presskonferens för att förklara att landet står
              inför en krissituation. Vi har inte haft en sådan här flyktingsituation
              sedan andra världskriget. Det är ett osäkert säkerhetspolitiskt
              läge i Europa, och då gör Sverigedemokraterna som vanligt. De
              passar på att säga att de ska sänka alla regeringar som inte gör
              som Sverigedemokraterna vill. Och inte bara det, utan de ska rikta
              ett misstroendevotum mot landets finansminister för att hon har
              sagt att ROT-avdraget ska vara kvar och sedan låter det vara kvar.
              Det var precis det som Jimmie Åkesson sa, nämligen att Magdalena
              Andersson hade sagt att ROT-avdraget ska vara kvar. ROT-avdraget
              är kvar, och då ska Sverigedemokraterna yrka på misstroendevotum.
            </seg>
          </u>
          <u>
            <seg>
              Ni håller på att göra den här riksdagen till någonting som är
              långt under dess värdighet. Ni påminner mycket om Ny demokrati
              när de var här och härjade. Ni pratar om flyktingkrisen och det
              svåra läget ute i kommunerna. Ja, det är ett ansträngt läge. Jag
              sa i mitt förra anförande att många kommuner går på knäna. Vad
              gör Sverigedemokraterna då? Jo, då vill de dra ned på resurserna
              till kommunerna. Tala om för kommunerna, Jimmie Åkesson, hur det
              blir bättre av att de får mindre resurser när vi vill tillföra
              mer resurser. Passa också på att tala om varför ni ändrade er
              så kapitalt vad gäller vinster i välfärden efter några trerättersmiddagar
              med lobbyister. Helt plötsligt tyckte ni att det var okej med
              vinster i välfärden i stället för att pengarna går till barnen,
              till de äldre och till de sjuka. Varför är det bra med vinster
              i välfärden?
            </seg>
          </u>
          <note>
            (Applåder)
          </note>
          <note type="speaker">
            Anf. 45 JIMMIE ÅKESSON (SD) replik:
          </note>
          <u>
            <seg>
              Herr talman! Det började väl ganska sakligt, men sedan får man
              nog ändå säga att det sista som statsministern sa påminner mer
              om Ny demokrati än vad jag någonsin har gjort. Det är långt under
              den här riksdagens värdighet att argumentera på det sättet här,
              men det står naturligtvis en statsman fritt att argumentera som
              han vill. Antingen gör man det som en statsman eller så gör man
              det som någonting annat, och det är inget som jag egentligen bekymrar
              mig om.
            </seg>
          </u>
          <u>
            <seg>
              Om Stefan Löfven på fullaste allvar tror att vi riktar misstroende
              mot finansministern bara på grund av försämringar i ROT-avdraget
              har statsministern inte förstått någonting. Ändå talar han om
              att han förstår att vi befinner oss i en krissituation. Han berättar
              att han förstår att det här kommer att bli väldigt ansträngt framöver
              och så vidare. Det är ju precis det som det handlar om. Stefan
              Löfven har tappat kontrollen. Finansministern har tappat kontrollen
              över ekonomin.
            </seg>
          </u>
          <u>
            <seg>
              Vid två tillfällen har jag nu här i kammaren ställt frågan till
              Stefan Löfven om vem som ska betala för den underfinansierade
              budget som man har lagt fram – alla dessa miljarder som måste
              fram därför att man fortsätter att missköta invandringspolitiken
              – och han har inte svarat. Det enda han säger är att det minsann
              ska vara ordning och reda. Javisst, vem tycker inte det? Men hur
              ska det bli ordning och reda? Jo, det ska det bli genom att alla
              länder i Europa ska ta sitt ansvar . Men det spelar ingen roll,
              för det står fortfarande 10 000 nya människor här varje vecka
              och ska ha del av den svenska välfärden, av skolan, av vården,
              av omsorgen, av socialtjänst, av socialbidrag, av bostäder och
              så vidare. Nu ska vi ju ha tältläger i Sverige.
            </seg>
          </u>
          <u>
            <seg>
              Det är det som är skälet, Stefan Löfven , till den skarpa kritik
              som vi riktar mot Stefan Löfven , hans regering och hans finansminister.
              Ni har fullständigt tappat kontrollen.
            </seg>
          </u>
          <note>
            (Applåder)
          </note>
          <note type="speaker">
            Anf. 46 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det är märkligt att Sverigedemokraterna inte ser
              det som händer i omvärlden. Människor flyr för livet nu. De flyr
              undan död. Jag besökte ett flyktingläger i Gambela i Etiopien
              i juli. Jag pratade med en kvinna som berättade för mig att hon
              hade haft åtta barn. Nu har hon tre kvar. I Sydsudan hade hon
              av väpnade grupper tvingats äta människokött, därför att de skulle
              ta bort allt människovärde från denna kvinna. Det är det folk
              upplever nu. Man kommer hit till Sverige och söker asyl, och man
              får sin ansökan prövad. De som har rätt får stanna, och de som
              inte har rätt får åka tillbaka.
            </seg>
          </u>
          <u>
            <seg>
              Frågan till Jimmie Åkesson kvarstår. Blir det bättre när kommunerna
              får mindre resurser? Det är det som du beskriver som ett problem.
              Hur blir det bättre för kommunerna när de får mindre pengar? Förklara
              det för Sveriges kommuner!
            </seg>
          </u>
          <note>
            (Applåder)
          </note>
          <note type="speaker">
            Anf. 47 JIMMIE ÅKESSON (SD) replik:
          </note>
          <u>
            <seg>
              Herr talman! Det Stefan Löfven inte verkar förstå är att vi sparar
              på invandringen och satsar i välfärden. Läs budgeten en gång till
              så kommer du att förstå det.
            </seg>
          </u>
          <u>
            <seg>
              Stefan Löfven pratade om empati tidigare i dag när vi möttes
              i ett replikskifte. Jag har slagit upp det ordet nu på Wikipedia
              – jag hade tyvärr inte tillgång till något bättre, men jag hoppas
              att det duger i det här sammanhanget. Jag ska bara läsa upp första
              meningen. ”Empati (sökande till kärlek) betecknar förmågan att
              uppleva och förstå andra personers känslor.” Sedan är det en lång
              artikel där man utvecklar begreppet och redogör för olika typer
              av empati och så vidare. Betydelsen har alltså inte förändrats
              på något sätt från vad jag redan visste. Jag tänkte att eftersom
              Stefan Löfven tog upp det här kanske betydelsen hade förändrats
              på något sätt.
            </seg>
          </u>
          <u>
            <seg>
              Stefan Löfven verkar bara vara kapabel att hysa empati gentemot
              de personer som kommer till Sverige för att söka asyl. Det är
              därför han tar pengar från de miljoner människor som finns i närområdet
              och lägger på de få som kommer hit. Är det empati?
            </seg>
          </u>
          <note>
            (Applåder)
          </note>
          <note type="speaker">
            Anf. 48 ANNA KINBERG BATRA (M) replik:
          </note>
          <u>
            <seg>
              Herr talman! Jag kan börja med att ge besked i några frågor som
              har tagits upp. Nej, jag är inte beredd att för Moderaternas del
              stödja det av Jimmie Åkesson framlagda kravet på misstroendeomröstning.
              Nej, jag är heller inte beredd att som sverigedemokrater och socialdemokrater
              gjorde tillsammans häromåret riva upp fattat riksdagsbeslut om
              budgeten som en helhet. Och nej, jag är inte beredd att regera
              eller vara beroende av Sverigedemokraterna. Skälet till det är
              politiskt.
            </seg>
          </u>
          <u>
            <seg>
              Jag ska nämna ett exempel. Vi har ju mycket riktigt en orolig
              omvärld. Rysslands aggressiva politik har på kort tid ökat spänningarna
              i vårt närområde. Det handlar inte bara om annekteringen av Krim,
              alltså kriget i Ukraina, utan det handlar också om påverkan av
              till exempel olika partier med hjälp av propaganda och att genom
              att utnyttja kontakter som sprider desinformation agera medlöpare
              till ryska intressen.
            </seg>
          </u>
          <u>
            <seg>
              Sverigedemokraterna skriver i sin försvarspolitiska motion att
              vi inte kan ”bortse ifrån hur Ryssland har återbyggt sin militära
              förmåga”. Mot den bakgrunden måste jag fråga Jimmie Åkesson varför
              Sverigedemokraterna i den här oroliga tiden i vårt absoluta närområde
              säger nej till att bygga säkerhet med andra, med N ato.
            </seg>
          </u>
          <note>
            (Applåder)
          </note>
          <note type="speaker">
            Anf. 49 JIMMIE ÅKESSON (SD) replik:
          </note>
          <u>
            <seg>
              Herr talman! Om nu Anna Kinberg Batra inte är beredd att göra
              någonting av det här som hon gav besked om i början av sitt anförande
              och sannolikt då heller ingenting av det övriga som jag har undrat
              om kan man fråga sig vad Anna Kinberg Batra gör här över huvud
              taget. Det skulle jag ha undrat om jag ha de varit moderat väljare.
              Är hon här för a tt prata om Nato? Ja, det är hon kanske, så vi
              kan väl göra det en stund.
            </seg>
          </u>
          <u>
            <seg>
              Jag tror att den svenska militära alliansfriheten har varit någonting
              väldigt bra. Inte bara den förra, borgerliga regeringen utan även
              tidigare rödgröna eller röda regeringar har ägnat sammanlagt 25
              år åt att montera ned det svenska försvaret. Man trodde nämligen
              att när muren föll fanns det inte längre någon militär hotbild
              mot Sverige, och då tänkte man att man kunde mjölka försvaret
              och lägga de pengarna på saker som är viktigare, till exempel
              bidrag och bostäder till människor som flyttar till vårt land
              eller på andra saker.
            </seg>
          </u>
          <u>
            <seg>
              Nu när man har monterat ned försvaret så till den grad att vi
              i princip int e har något försvar, även om det iblan d syns några
              JAS-plan som flyger runt – vi har ett mål om ett enveckasförsvar
              om sisådär åtta tio år, men sannolikheten att vi ska nå detta
              mål är väl inte särskilt hög – då kommer man från borgerligheten
              och säger: Nu måste vi gå med i Nato. Jag är inte särskilt konspiratorisk,
              men man skulle nästan kunna ana att det här har varit något slags
              plan. Vi struntar fullständigt i det svenska försvaret så att
              vi kan nå det högre målet att få gå med i kärnvapenpakten Nato.
            </seg>
          </u>
          <u>
            <seg>
              Jag är inte beredd att göra det. Jag är inte beredd att skicka
              unga svenska män och kvinnor att strida för Turkiets intressen
              i Mellanöstern. Det är inte vad det svenska försvaret ska ägna
              sig åt. Det ska ägna sig åt att försvara Sverige.
            </seg>
          </u>
          <u>
            <seg>
              Låt oss i stället bygga en stark svensk nationell försvarsförmåga.
            </seg>
          </u>
          <note>
            (Applåder)
          </note>
          <note type="speaker">
            Anf. 50 ANNA KINBERG BATRA (M) replik:
          </note>
          <u>
            <seg>
              Herr talman! Tack vare att vi moderater deltog i den försvarsuppgörelse
              som slöts i våras fick vi fram dubbelt så höga ökningar av försvarsanslagen
              som finansministern hade föreslagit. Det är ett viktigt första
              steg för att stärka inte minst Sveriges incidentberedskap och
              försvar et av vår kust.
            </seg>
          </u>
          <u>
            <seg>
              Vi har under hela året haft konstruktiva debatter i allianspartierna
              om Nato, som är det instrument som står till buds för att bygga
              säkerhet med andra. På det svarar Jimmie Åkesson egentligen inte
              med annat än att spela på människors oro, nu igen.
            </seg>
          </u>
          <u>
            <seg>
              Nato fattar beslut med konsensus, och vi i denna kammare beslutar
              om vi vill uppmana svenska män och kvinnor att delta i internationella
              insatser. Det skulle inte ändras. Däremot skulle vi få ett verktyg
              för att bygga säkerhet med andra.
            </seg>
          </u>
          <u>
            <seg>
              Om man tar oron i omvärlden på allvar måste man vara beredd att
              agera ansvarsfullt. Att kortsiktigt spela på människors oro gör
              Sverige svagare i en orolig omvärld. Att långsiktigt m öta oron
              omkring oss stärker Sverige, Jimmie Åkesson.
            </seg>
          </u>
          <note>
            (Applåder)
          </note>
          <note type="speaker">
            Anf. 51 JIMMIE ÅKESSON (SD) replik:
          </note>
          <u>
            <seg>
              Herr talman! Är det att spela på människors oro att konstatera
              att det finns oroligheter i vår närhet som gör att vi kanske måste
              fundera på att rusta upp vår försvarsförmåga? För mig är det ganska
              naturligt. Och det ansvarsfulla för en person i en ledande politisk
              ställning är att göra just det, agera utifrån hur det ser ut i
              vår omvärld.
            </seg>
          </u>
          <u>
            <seg>
              Det har såväl tidigare socialistiska regeringar som en borgerlig
              regering – under åtta år – misslyckats med. Man har mjölkat försvaret
              på resurser eftersom det ändå inte har behövts. Nu plötsligt,
              eftersom några ryska flygplan kom och krän kte vårt luftrum, kom
              man på : Oj då, det finns visst ett hot i vår närhet, eventuellt.
              Då måste vi nog upprusta försvaret.
            </seg>
          </u>
          <u>
            <seg>
              Det är inte seriöst. Det tar väldigt lång tid att rusta upp försvaret.
              Låt oss, i stället för att gå så långt som att göra något så osvenskt
              som att gå med i en militär försvarsallians, rusta upp det svenska
              försvaret och den svenska försvarsförmågan. Det samtalar jag gärna
              med Anna Kinberg Batra om.
            </seg>
          </u>
          <note>
            (Applåder)
          </note>
          <note type="speaker">
            Anf. 52 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! År 2015 är det år då det avgörs om vi kommer att
              klara av att möta klimathotet i tid eller om mänsklighetens möjlighet
              att hindra en fullskalig klimatkatastrof rinner oss ur händerna.
              Det här är inte en tid för miljöpolitiska gräl. Det här är en
              tid för ansvar. Alla partier måste vara miljöpartier.
            </seg>
          </u>
          <u>
            <seg>
              Därför vill jag ställa en fråga till Jimmie Åkesson om klimatet,
              vilket inte är alldeles lätt. Om man går in på er hemsida och
              försöker ta reda på vad ni tycker om klimatet får man leta ganska
              länge, Jimmie Åkesson. Under A till Ö hittar man svar på frågor
              om försvaret, frihandel, Ipred , folkomröstningar och deltidsarbetslöshet
              men inte ett ord om klimatet.
            </seg>
          </u>
          <u>
            <seg>
              Jag fick gå tillbaka till riksdagsdebatter och titta på vad Sverigedemokraterna
              hade sagt där. Jag hittade en klimatpolitik som kan sammanfattas
              i tre delar:
            </seg>
          </u>
          <u>
            <seg>
              Det finns andra som har märkt av temperaturhöjningen. Människor
              har fått lämna sina hem på grund av torka. De drabbas av översvämningar,
              skogsbränder och döda marker. Klimathotet är på riktigt. Om vi
              inte tar tag i det spelar inte några andra debatter vi har i den
              här kammaren någon som helst roll i slutända n.
            </seg>
          </u>
          <u>
            <seg>
              Därför vill jag fråga Jimmie Åkesson: Är det verkligen det Sverigedemokraterna
              vill att Sverige ska framföra på klimattoppmötet i Paris?
            </seg>
          </u>
          <note type="speaker">
            Anf. 53 JIMMIE ÅKESSON (SD) replik:
          </note>
          <u>
            <seg>
              Herr talman! Miljöpartiet och Gustav Fridolin lovade inte bara
              att fixa den svenska skolan på 100 dagar om de fick makten; i
              valrörelsen lovade de också bättre väder. Jag vet inte om vi har
              sett särskilt mycket bättre väder ännu. Den här sommaren var inte
              fantastisk. Den förra var mycket bättre. Men det kanske tar lite
              mer än 100 dagar att fixa bättre väder – inte vet jag .
            </seg>
          </u>
          <u>
            <seg>
              Jag vet inte vad Gustav Fridolin har läst, vilka debatter han
              refererar till. Självklart finns det en global situation med ett
              förändrat klimat. Det är alldeles uppenbart. Sedan kan man raljera
              över huruvida man ser det hemma i sin egen trädgård eller inte,
              men det är inte intressant i det här sammanhanget. Det är betydligt
              intressantare att resonera kring hur vi räddar människor som kanske
              måste flytta från sina hem, från de länder där de bor eftersom
              de kommer att översvämmas och så vidare.
            </seg>
          </u>
          <u>
            <seg>
              Jag tycker att det är viktigare att fokusera på det än att straffbeskatta
              människor som bor på den svenska landsbygden för att de behöver
              köra bil för att komma t ill jobbet, handla sin mat, skjutsa sina
              barn till och från skolan eller fotbollsträningen eller vad det
              nu kan vara.
            </seg>
          </u>
          <u>
            <seg>
              Alldeles oavsett klimathotet , vems fel klimatpåverkan är och
              så vidare är det tyvärr detta debatten handlar om i den svenska
              riksdagen och andra sammanhang. Den handlar om bättre väder, bensinskatt
              och liknande.
            </seg>
          </u>
          <u>
            <seg>
              Det enda sättet att förändra det här är teknisk utveckling. Jag
              tycker att vi ska fokusera på forskning och utveckling. Vi ska
              fokusera på ett förbättrat, förhöjt och effektiviserat klimatbistånd
              så att de som kommer att drabbas av klimatförändring på riktigt
              kan få hjälp nu med resurser för att göra något åt det och förbereda
              sig för det som väntar.
            </seg>
          </u>
          <u>
            <seg>
              Vi ska också fokusera på andra saker i Sverige, andra viktiga
              miljöproblem som havsmiljön i Östersjön.
            </seg>
          </u>
          <note type="speaker">
            Anf. 54 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! News flash: Sverigedemokraterna erkänner klimathotet
              . Men de har ingen aning om vad som ska göras åt det. Jag hörde
              inte ett enda konkret förslag på hur vi ska minska utsläppen i
              Sverige.
            </seg>
          </u>
          <u>
            <seg>
              Du talar om löften, Jimmie Åkesson. Om jag har förstått det rätt
              har du ett enda löfte till dina väljare: Det ska komma färre flyktingar
              till Sverige. Det är det enda löftet du har. Men om vi tittar
              på det som gör att människor flyr kan vi se att Sverigedemokraterna
              står fullständigt svarslösa. Människor lämnar sina hem på grund
              av torka, naturkatastrofer och krig som växer i resursbristens
              spår. Men Sverigedemokraterna vill inte göra något åt klimathotet
              .
            </seg>
          </u>
          <u>
            <seg>
              Du talar väl om bistånd. Men ni är det enda partiet som helt
              vill ge upp enprocentsmålet i biståndet. Hur ska vi få färre människor
              som flyr med mindre stöd till världen?
            </seg>
          </u>
          <u>
            <seg>
              När resten av partierna gör upp om hårdare regler för vapenexport
              ställer sig Sverigedemokraterna utanför och säger: Mer svenska
              vapen ut i världen! Hur ska det göra världen tryggare?
            </seg>
          </u>
          <u>
            <seg>
              Med er politik, Jimmie Åkesson, hade det blivit fler flyktingar
              i världen, inte färre.
            </seg>
          </u>
          <note>
            (Applåder)
          </note>
          <note type="speaker">
            Anf. 55 JIMMIE ÅKESSON (SD) replik:
          </note>
          <u>
            <seg>
              Herr talman! Jag är inte säker på att jag har möjlighet att påverka
              antalet flyktingar i världen. Det hade naturligtvis varit fantastiskt
              om jag hade haft det. Men tyvärr har jag inte det. Det är andra
              som har den möjligheten, de som startar krig och liknande.
            </seg>
          </u>
          <u>
            <seg>
              Vi måste förstå det. Vi måste förstå att vi just nu lever med
              en global flyktingsituation. Fler än 60 miljoner människor är
              på flykt. De allra flesta av dem kommer inte till Sverige och
              knackar på vår port. Därför är bistånd viktigt. Om vi vill hjälpa
              så många flyktingar som möjligt är bistånd helt avgörande för
              att de ska kunna få hjälp.
            </seg>
          </u>
          <u>
            <seg>
              På grund av den situation som vi ser just nu har vi, trots att
              vi i grunden inte vill ha enprocentsmålet , i vår budget lagt
              en biståndsram som är över enprocentsmålet .
            </seg>
          </u>
          <u>
            <seg>
              Precis som vid de flesta tillfällen då jag och Gustav Fridolin
              har stått här och debatterat med varandra hjälper min politik
              fortfarande fler flyktingar än Gustav Fridolins politik gör. Så
              är det. Det är väldigt enkelt.
            </seg>
          </u>
          <note>
            (Applåder)
          </note>
          <note type="speaker">
            Anf. 56 ANDERS W JONSSON (C) replik:
          </note>
          <u>
            <seg>
              Herr talman! Populistiska partier i de flesta länder har några
              gemensamma drag. De ställer grupper mot varandra. Och oavsett
              vilken fråga man ställer får man alltid samma svar. Dessutom saknar
              de konsekvent förmågan att ta ansvar.
            </seg>
          </u>
          <u>
            <seg>
              Så är det med Jimmie Åkesson och hans parti. Han blandar gång
              på gång bort korten när någon ställer krav på honom att berätta
              vad hans parti vill göra för att förbättra integrationen och se
              till att de människor som redan finns i Sverige ska komma i jobb
              snabbare. Så är det alltid när man debatterar med Jimmie Åkesson.
              Frågar man om äpplen svarar han päron.
            </seg>
          </u>
          <u>
            <seg>
              I en debatt mellan Annie Lööf och Jimmie Åkesson i tv för en
              tid sedan var vi nog många som satte kvällsteet i vrångstrupen.
              Efter upprepade försök från Annie Lööfs sida hörde vi hur Jimmie
              Åkesson slingrade sig för att slippa svara på frågan: Vad ska
              vi göra för att dessa människor snabbare ska komma in i det svenska
              samhället? Till slut sa han: Jag behöver inte ta ansvar för den
              politik som ni har skapat.
            </seg>
          </u>
          <u>
            <seg>
              I oktober 2012 fick han samma fråga här i riksdagen, och då svarade
              han: Jag behöver ingen verktygslåda , för jag har inte slagit
              sönder någonting. Det är ju ett häpnadsväckande svar från en partiledare
              för ett riksdagsparti, som om politiker som säger sig se problem
              inte skulle behöva avkrävas ansvar.
            </seg>
          </u>
          <u>
            <seg>
              Nu kan du inte slingra dig längre, Jimmie Åkesson . Vad är det
              mer för problem som Sverigedemokraterna inte har orsakat och som
              man därför inte tänker ta ansvar för och komma med förslag till
              lösningar på? Hur är det med klimatförändringar? Hur är det med
              arbetslösheten? Hur är det med de växande sjuktalen, barns och
              ungdomars psykiska ohälsa? Eller är det bara när det handlar om
              flykting ar som har kommit till Sverige som ni inte är beredda
              att lägga två strån i kors för att de snabbare ska k omma in i
              det svenska samhället och få jobb, bostad och utbildning?
            </seg>
          </u>
          <note>
            (Applåder)
          </note>
          <note type="speaker">
            Anf. 57 JIMMIE ÅKESSON (SD) replik:
          </note>
          <u>
            <seg>
              Herr talman! Det är ett intressant faktum att Anders W Jonsson
              nu erkänner att man har skapat problem som vi sedan behöver lösa.
              Jag har naturligtvis inga som helst planer på att inte ta ansvar
              för det. Däremot tänkte jag inte göra det på det sätt som ni har
              gjort. Ni har ju komplett misslyckats med den så kallade integrationen.
              Vi har haft en integrationspolitik i det här landet i snart 20
              år, och den har bara blivit sämre. Hur många miljarder som har
              rullat i den politiken vill jag inte ens tänka på, men ingenting
              har fungerat.
            </seg>
          </u>
          <u>
            <seg>
              Då kan man antingen fortsätta att göra ännu mer av samma sak,
              ännu fler subventionerade låtsasjobb och ännu fler – som jag tror
              att Centerpartiet ville ha – skattefria zoner särskilt för män
              niskor med invandrarbakgrund. Ma n ville till och med ta hit ytterligare
              40 miljoner invandrare, hörde jag Centerpartiets ledare säga i
              något sammanhang. Man kan fortsätta att göra ännu mer av det som
              inte har fungerat utan som har skapat problemen. Eller också kan
              man konstatera att någonting är fel i grunden. Kan det vara så
              att problemen med integration inte har uppstått av sig själva
              eller ur tomma intet? Kan det vara så att de har orsakats av en
              felaktig politik? Jag är övertygad om det.
            </seg>
          </u>
          <u>
            <seg>
              Jag är övertygad om att dagens integrationsproblematik är orsakad
              av en ansvarslös invandringspolitik. Vad gör man då? Den första
              åtgärden är väl att man åtgärdar just det, alltså tar ansvar för
              invandringspolitiken.
            </seg>
          </u>
          <u>
            <seg>
              Om Anders W Jonsson läser vårt budgetförslag kommer han att se
              att vi satsar relativt sett mer pengar än övriga partier på svenskundervisning
              för invandrare. Vi satsar mer på samhällsorientering för människor
              som kommer hit. Vi satsar massor med pengar för att skapa jobb,
              både för svenskar och för invandrare.
            </seg>
          </u>
          <u>
            <seg>
              Men den integrationspolitik som borgerligheten och socialister
              i det här landet har bedrivit i snart 20 år har inte fungerat.
              Varför ska vi ha mer av den? Det är ansvarslöst.
            </seg>
          </u>
          <note>
            (Applåder)
          </note>
          <note type="speaker">
            Anf. 58 ANDERS W JONSSON (C) replik:
          </note>
          <u>
            <seg>
              Herr talman! Nu står vi återigen här och hör hur Sverigedemokraterna
              helt saknar åtgärder för att se till att de människor som redan
              finns här – det är dem som jag pratar om – ska komma in i samhället,
              få jobb och arbete. Men nästa gång som du, Jimmie Åkesson, går
              ut i medierna och skryter om att Sverigedemokraterna ska bli ett
              större parti, redovisa då också att det finns ett antal samhällsproblem
              som ni över huvud taget inte är beredda att ta ansvar för!
            </seg>
          </u>
          <u>
            <seg>
              Vi från Centerpartiet ser en lång rad utmaningar som kräver politiska
              svar. Vi har konkreta förslag när det gäller jobb, klimat och
              miljö. Inte minst presenterar vi på punkt efter punkt hur vi ska
              se till att de människor som har kommit till Sverige kommer in
              i vårt samhälle. Till skillnad från Jimmie Åkesson kommer vi aldrig
              att blunda för mänskliga rättigheter. Människor på flykt har rätt
              till en fristad. Det är aldrig naivt, Jimmie Åkesson, att vara
              medmänsklig. Vad som är naivt är att tro att man som ett riksdagsparti
              kan sitta och rulla tummarna utan att komma med konkreta förslag.
            </seg>
          </u>
          <note>
            (Applåder)
          </note>
          <note type="speaker">
            Anf. 59 JIMMIE ÅKESSON (SD) replik:
          </note>
          <u>
            <seg>
              Herr talman! Det är ganska tydligt att vi har olika syn.
            </seg>
          </u>
          <u>
            <seg>
              Jag vet inte hur jag ska tolka det här. Man tillstår att man
              har skapat problem och att man tänker fortsätta att skapa problem.
              Det är också ett besked till väljarna.
            </seg>
          </u>
          <u>
            <seg>
              Jag räknade upp ett antal åtgärder som jag tror är viktiga för
              att människor som kommer till det här landet ska kunna bli en
              del av det svenska samhället. En nyckel är svenska språket , och
              en annan nyckel är förståelse för det svenska samhället. En tredje
              nyckel är naturligtvis jobb.
            </seg>
          </u>
          <u>
            <seg>
              Samtidigt menar jag att själva problemet någonstans handlar om
              synen på integration. Vi har haft stora invandringsomgångar till
              Sverige förr, men vi har inte haft någon integrationspolitik.
              Faktum är att integrationen fungerade mycket bättre i Sverige
              långt innan vi hade någon integrationspolitik. Kan det vara så,
              Anders W Jonsson, att integrationspolitiken är problemet? Det
              skulle kunna vara så.
            </seg>
          </u>
          <note>
            (Applåder)
          </note>
          <note type="speaker">
            Anf. 60 JONAS SJÖSTEDT (V) replik:
          </note>
          <u>
            <seg>
              Herr talman! Jag vill börja med ett citat:
            </seg>
          </u>
          <u>
            <seg>
              ”Skolsystemets resurser ska användas till att höja kvaliteten
              i skolorna och inte delas ut som vinst. Svensk skola är på väg
              att förvandlas till en miljardindustri där företag satsar pengar
              och tar hem vinster som i vilket annat företag som helst, bland
              annat genom lägre lärartäthet och högre andel obehöriga lärare,
              vinster som dessutom kan flyttas utomlands. Men är skolan verkligen
              som vilket annat företag som helst? Vi tycker inte det.”
            </seg>
          </u>
          <u>
            <seg>
              Låter det bekant, Jimmie? Det borde det göra. Det är nämligen
              ett citat från ert partis skolpolitiska program. Det var ett exempel
              på det motstånd mot vinster i välfärden som ni gick till val på.
              Detta skolpolitiska program ligger kvar på er hemsida, så jag
              gissar att det fortfarande gäller.
            </seg>
          </u>
          <u>
            <seg>
              Trots det kan jag konstatera att ni sedan valet har bytt politik
              fullständigt. Nej till vinster i skolan och välfärden har blivit
              ett ja till vinster i skolan och välfärden. Jag tror att jag vet
              vad det här beror på. Det sammanfaller med att ni efter valet
              har haft en rad möten med företrädare för precis dem som blir
              rika på vår gemensamma välfärd.
            </seg>
          </u>
          <u>
            <seg>
              Ni har träffat Svenskt Näringsliv, ni har träffat Almega och
              ni har haft direkta möten med riskkapitalisterna. Och nu ska ni
              rädda vinsterna för dem som berikar sig på förskolebarn, flyktingar
              och äldre. Ni är skyldiga väljarna en förklaring. De har rätt
              att få veta varför ni har bytt åsikt. Hur gick det till när ni
              blev bästa vänner med riskkapitalisterna? Hur är det, Jimmie?
              Varför lurade du väljarna?
            </seg>
          </u>
          <u>
            <seg>
              Och en annan sak: Kan du garantera att ni inte har fått några
              pengar från dem som vinner på att ni har bytt politik, varken
              lokalt eller centralt och inte heller via några andra omvägar?
              D et är d ags att svara på de frågorna.
            </seg>
          </u>
          <note type="speaker">
            Anf. 61 JIMMIE ÅKESSON (SD) replik:
          </note>
          <u>
            <seg>
              Herr talman! Den här diskussionen om synen på hur välfärden ska
              bedrivas och vem som ska u tföra den har vi ju haft vid många
              tillfällen. Det är väl allmänt bekan t att just Vänsterpartiet
              är de som är allra mest kritiska till att någon annan än kommunen,
              landstigen eller staten utför verksamheter inom välfärden i det
              här landet. Och det kan man tycka. Det är en fullt legitim uppfattning.
              Så har det varit i Sverige och i många andra länder där valfrihet
              och människors frihet är ganska begränsad.
            </seg>
          </u>
          <u>
            <seg>
              Jag delar inte den uppfattningen. Jag tror att det är väldigt
              bra att vi har en sammanhållen skola – för att ta det exemplet.
              Jag tror att det är väldigt bra att antalet friskolor kan begränsas,
              särskilt i mindre kommuner där ett stor antal friskolor riskerar
              att urholka den kommunala skolans resurser. Då kan man få en dålig
              skola och en väldigt bra skola. Jag tror till och med att det
              kan vara bra med ett kommunalt veto som vi har diskuterat i olika
              sammanhang.
            </seg>
          </u>
          <u>
            <seg>
              Jag tror att det kan vara bra att man begränsar vinst i någon
              form, så att det inte blir övervinster som till och med kan flyttas
              till skatteparadis i andra delar av världen. Där har jag inte
              ändrat uppfattning, Jona s Sjöstedt. När du påstår det ljuger
              du , eller så har du missförstått någonting väldigt radikalt.
            </seg>
          </u>
          <u>
            <seg>
              Vad vi däremot har gjort är att vi har räddat hundratusentals
              människor i det här landet från vänsterpartistisk, socialistisk
              politik som går ut på att i princip avskaffa all privat utförd
              välfärd som hundratusentals människor i det här landet i dag är
              beroende av, uppskattar och vill ha kvar. Det är det som vi har
              gjort. Vi har inte ändrat uppfattning.
            </seg>
          </u>
          <note>
            (Applåder)
          </note>
          <note type="speaker">
            Anf. 62 JONAS SJÖSTEDT (V) replik:
          </note>
          <u>
            <seg>
              Herr talman! Man märker att det här är en känslig fråga för Sverigedemokraterna,
              lika känslig som när vi diskuterat ert ungdomsförbund eller något
              annat som ni, Jimmie Åkesson, inte vill prata om. Det beror på
              att ni har sagt två olika saker. Du åkte före valet runt i Sverige
              och sa att vinster i välfärden är dåligt. Sedan får företagen
              stå på kö hos er och övertala er, och nu ska ni rädda deras vinster
              genom att fälla de begränsningar som gör att vi skulle kunna få
              ordning och reda i välfärden. Det är vad jag kallar att ljuga
              för väljarna. Det är vad jag kallar att låtsas en sak före valet
              för att det är populärt och sedan visa någonting annat efteråt.
            </seg>
          </u>
          <u>
            <seg>
              Ni vägrar att svara på frågan om ni fått pengar eller inte. Jag
              tycker att väljarna har rätt att få veta om de betalat för att
              få era röster. Det säger också någonting om er som parti. Ni är
              beredda att i en handvändning sälja ut pensionären och förskolebarnet
              för att få bli en del av den politiska eliten och vara nära storkapitalet.
              Det är Sverigedemokraterna.
            </seg>
          </u>
          <note type="speaker">
            Anf. 63 JIMMIE ÅKESSON (SD) replik:
          </note>
          <u>
            <seg>
              Herr talman! Det här är så verklighetsfrånvänt att det blir närmast
              komiskt. Jag vet inte vad jag ska svara på det.
            </seg>
          </u>
          <u>
            <seg>
              Nej, vi har inte fått några pengar från storkapitalet. Nej, vi
              har inte ändrat oss. Och nej, jag har inte sett några köer utanför
              vårt kansli där storkapitalet väntar på att få övertala mig eller
              någon annan att gå deras ärenden. Det är nämligen inte sant. Det
              har inte skett. Att däremot träffa intresseorganisationer, träffa
              företrädare för olika typer av intressen i samhället, är min och
              andra politikers uppgift. Vi träffar givetvis människor som har
              kopplingar till näringslivet men också sådana som har kopplingar
              till fackförbund, jordbruk, landsbygdsfrågor, Europapolitik och
              vad det nu kan vara.
            </seg>
          </u>
          <u>
            <seg>
              Men det är naturligtvis våra medlemmar som beslutar vilken politik
              vi ska föra i Sveriges riksdag. Det var precis det jag sa alldeles
              nyss. Jag beskrev tydligt hur vi ser på vinster och privata utförare
              i välfärden. Det är inte det minsta otydligt, och jag tror inte
              att någon annan än Jonas Sjöstedt tror och tycker det.
            </seg>
          </u>
          <note>
            (Applåder)
          </note>
          <note type="speaker">
            Anf. 64 JAN BJÖRKLUND (FP) replik:
          </note>
          <u>
            <seg>
              Herr talman! Jag skulle vilja ställa några frågor om invandringen.
              Vi vet vad Sverigedemokraterna tycker. Det är poänglöst att bara
              stå och skälla på varandra, men jag skulle vilja höra hur de resonerar
              på ett par punkter.
            </seg>
          </u>
          <u>
            <seg>
              Hela er budget, Jimmie Åkesson, bygger på en mycket kraftig minskning
              av invandringen, och det ska ske oerhört snabbt. Ni säger att
              invandringen ska minska med 95 procent. Nu är prognosen 150 000,
              vilket är fler än någonsin. Det betyder att fler än 140 000 av
              dem ska avvisas. Sverige har skrivit på FN:s flyktingkonvention,
              och vi har skrivit på EU:s skyddsgrundsdirektiv. En mycket stor
              del av dem som nu kommer uppfyller kriterierna i dessa direktiv.
              Vi har i Sverige några regler som skulle kunna tas bort om man
              ville, och då skulle antalet minska något, men huvuddelen uppfyller
              med största sannolikhet skyddsgrunderna.
            </seg>
          </u>
          <u>
            <seg>
              Vi ska komma ihåg att FN:s flyktingkonvention tillkom efter andra
              världskriget eftersom europeiska länder hade vägrat att ta emot
              judar som flydde undan Förintelsen. Man införde en skyldighet
              för länder i Europa att under vissa kriterier ta emot flyktingar.
              Ett land kan inte vägra det. EU:s skyddsgrundsdirektiv har sin
              bakgrund i etnisk rensning i Bosnien och så vidare. Man införde
              en skyldighet eller ett åtagande för länder i Europa. Huvuddelen
              uppfyller dessa direktiv.
            </seg>
          </u>
          <u>
            <seg>
              Vad, Jimmie Åkesson, ska du göra för att stoppa alla de människor
              som uppfyller kriterierna i dessa direktiv?
            </seg>
          </u>
          <note type="speaker">
            Anf. 65 JIMMIE ÅKESSON (SD) replik:
          </note>
          <u>
            <seg>
              Herr talman! Det är alldeles riktigt att alla de internationella
              regler och avtal som styr flyktingpolitiken och hur vi hanterar
              flyktingsituationen har kommit till utifrån respektive situation.
              Jan Björklund nämner själv Genèvekonventionen och en del andra
              exempel.
            </seg>
          </u>
          <u>
            <seg>
              Det är lite det som är poängen här. Det där är anpassat efter
              en helt annan situation. Det där är inte anpassat efter att vår
              yttre gräns mot omvärlden har kollapsat och att vi nu har 10 000
              människor i veckan som begär att få asyl i Sverige. Då måste man
              se över hela det internationella regelverket och anpassa det efter
              den nya situationen. Det är jag beredd att göra, för det här håller
              inte längre. Vem som helst förstår att det inte kan fortsätta
              så här.
            </seg>
          </u>
          <u>
            <seg>
              Man kan tro att det är fråga om en tillfällig topp till följd
              av kriget i Syrien. Det är många som tror det. Jag hör det hela
              tiden i debatten; just nu är det krig i Syrien, och därför kommer
              det så många. Av de 10 000 som kommit till Sverige den senaste
              veckan är inte ens en tredjedel från Syrien. De kommer från andra
              delar av världen. Visst har det med Syrien att göra, men framför
              allt handlar det vi just nu ser om att EU:s yttre gräns har kollapsat
              och vi inte längre har något inre gränsskydd. Därför ser det ut
              som det gör. Människor vill till Sverige. Människor vill till
              Tyskland. Det är därför vi har det som vi har det i dag.
            </seg>
          </u>
          <u>
            <seg>
              Då menar jag att vi måste utnyttja alla de lagrum och ta vara
              på alla de möjligheter som finns för att sätta stopp för asylinvandringen.
              Vi vill ha en folkomröstning om fortsatt asylinvandring så att
              svenska folket kan få säga sitt i den frågan. Men fram till dess
              behöver vi ha ett stopp.
            </seg>
          </u>
          <u>
            <seg>
              Om Jan Björklund inte tror att det är möjligt eller om Jan Björklund
              inte vill ha det har jag full respekt för det, men min analys
              är att vi för länge sedan passerat gränsen för vad vi klarar.
              Nu måste vi göra någonting. Det är det ansvarsfulla.
            </seg>
          </u>
          <note>
            (Applåder)
          </note>
          <note type="speaker">
            Anf. 66 JAN BJÖRKLUND (FP) replik:
          </note>
          <u>
            <seg>
              Herr talman! Jimmie Åkesson höll samma anförande som han alltid
              gör men svarade inte på frågan. Jag vet att du är emot flyktingar,
              Jimmie Åkesson, men som du sa kommer en tredjedel, give or take
              , från Syrien. De har skyddsskäl enligt konventionerna. Sedan
              kommer det ett antal från andra håll i världen som också har skyddsskäl
              och ytterligare ett antal som säkert inte har skyddsskäl, och
              de kommer så småningom att få lämna Sverige.
            </seg>
          </u>
          <u>
            <seg>
              En tredjedel av de 150 000 är 50 000, de som kommer från Syrien,
              men du ska säga nej också till dem. På vilken grund? Din budget,
              som ska gälla från den 1 januari, om några veckor, förutsätter
              att hela världen omförhandlar Genèvekonventionen, annars kommer
              Sverige att frånträda den. Det är innebörden i ditt besked. Det
              är oerhört dramatiskt. Det har inte ens Viktor Orbáns Ungern gjort.
              Vi ska lämna alla internationella åtaganden för att kunna uppfylla
              er budget. Det kommer inte att ske, och det vet du. Er budget
              är ett enda stort luftslott.
            </seg>
          </u>
          <note>
            (Applåder)
          </note>
          <note type="speaker">
            Anf. 67 JIMMIE ÅKESSON (SD) replik:
          </note>
          <u>
            <seg>
              Herr talman! Det är inte så enkelt som Jan Björklund försöker
              få det att låta. Det finns i alla de internationella reglerna
              en grundläggande princip om första asylland. Sverige är väldig
              t sällan första asylland. M änniskor tar sig exempelvis via Turkiet,
              och sedan via land efter land efter land, till Sverige. Man flyr
              inte från Tyskland till Sverige. Man flyr inte från Danmark till
              Sverige. Sverige är i väldigt liten utsträckning första säkra
              land för flyktingar från Syrien eller från andra länder i den
              delen av världen. Det är det som nu är så viktigt.
            </seg>
          </u>
          <u>
            <seg>
              Men nu har tyvärr Tyskland, Sverige och en rad andra länder kastat
              dessa viktiga och avgörande internationella regler på soptippen
              och bedriver en ansvarslös politik. Tyvärr är det så. Det är grunden.
            </seg>
          </u>
          <u>
            <seg>
              Vi måste rikta om flyktingpolitiken för att hjälpa flyktingar.
              Det är avgörande för att vi ska kunna hjälpa så många som möjligt
              i den globala situation vi just nu ser.
            </seg>
          </u>
          <note>
            ( Applåder )
          </note>
          <note>
            Anf . 68 ANDREAS CARLSON (KD) replik :
          </note>
          <u>
            <seg>
              Herr talman! Ni brukar tala om vikten av att värna svensk kultur
              och vårt gemensamma kulturarv, Jimmie Åkesson. Men jag undrar
              vad ditt ord egentligen är värt.
            </seg>
          </u>
          <u>
            <seg>
              När vi kristdemokrater i riksdagen hade fått med oss en enig
              a llians på att bevara en av våra fina kulturtraditioner, rätten
              att fira skolavslutning i kyrkan, röstade Sverigedemokraterna
              emot. Ni stoppade förslaget att vissa konfessionella inslag skulle
              kunna godtas vid skolavslutning eller högtidsfirande i kyrkan.
              Frågan hade beretts i utbildningsutskottet. Det fanns en majoritet
              för förslaget från Alliansen. Men vid slutjusteringen backade
              ni och stoppade förslaget.
            </seg>
          </u>
          <u>
            <seg>
              Som ett resultat av Sverigedemokraternas agerande är vi kvar
              i samma osäkra läge vad gäller skolavslutning i kyrkan som vi
              varit de senaste åren. När vi snart närmar oss advent och jul
              kommer vi att få nya helt onödiga debatter om vilka verser i psalmer
              man ska kunna sjunga, om man ska få nämna varför vi firar jul
              – ja, frågetecknen är flera.
            </seg>
          </u>
          <u>
            <seg>
              Jimmie Åkesson, vad var det som hände på mötet när ni bestämde
              er för att stoppa förslaget? Varför vill ni inte stödja ett förslag
              som skulle säkra att man kan fira skolavslutning i kyrkan?
            </seg>
          </u>
          <note type="speaker">
            Anf. 69 JIMMIE ÅKESSON (SD) replik:
          </note>
          <u>
            <seg>
              Herr talman! Det gläder mig att även andra partier än Sverigedemokraterna
              verkar brinna för den frågan. Redan för tio år sedan lanserade
              vi en kampanj som vi kallade för Blomsteruppropet, eller något
              sådant. Vi åkte land och rike runt och pratade om hur viktigt
              det var att bevara den traditionen, som redan då var kraftigt
              hotad på grund av inte minst de krafter som tycker att svensk
              kultur, svenska traditioner och sådant inte är någonting viktigt.
            </seg>
          </u>
          <u>
            <seg>
              Då hörde jag ingenting från vare sig Kristdemokraterna eller
              några andra borgerliga p artier. Men det är bra att man n u har
              uppmärksammat den här problematiken.
            </seg>
          </u>
          <u>
            <seg>
              Vad som hände i det där sammanhanget kan jag inte svara på. Jag
              har läst om det, precis som Andreas Carls on har gjort, men jag
              kan inte svara på vad som hände i detalj. När man behandlar enskilda
              riksdagsärenden uppstår ofta saker som gör att man av någon anledning
              inte kan stödja ett förslag som kanske är bra i grunden men där
              någon detalj är dålig. Men lägg fram förslaget igen, så ska vi
              se till att fixa det!
            </seg>
          </u>
          <note>
            ( Applåder )
          </note>
          <note>
            Anf . 70 ANDREAS CARLSON (KD) replik :
          </note>
          <u>
            <seg>
              Herr talman! Det är anmärkningsvärt att en partiledare för ett
              parti som Sverigedemokraterna, som säger sig ha brunnit för en
              fråga i många år, inte röstar för förslaget när frågan väl ligger
              på riksdagens bord och är uppe för slutjusteringar i utskottet.
              Man skulle en gång för alla fatta beslut om att reda ut detta
              och få slut på debatten om vilka verser man får sjunga, så att
              man ska kunna vara i kyrkan och ha lussetåg och så vidare. Men
              vid själva mötet d å man ska fatta beslutet backar Sverigedemokraterna
              och stoppar förslaget. Man rullar tillbaka bandet. Därför kommer
              den osäkra situationen att fortsätta nu i advent och jul. Man
              kommer att diskutera vilka verser i psalmerna man ska kunna sjunga.
            </seg>
          </u>
          <u>
            <seg>
              Vad säger du till de barn och föräldrar som nu inte kommer att
              kunna ha samlingar i kyrkan, ha luciatåg, sjunga någon psalm eller
              få några ord av prästen på grund av hur ni har agerat i Sveriges
              riksdag? Vad säger du till dem, Jimmie Åkesson?
            </seg>
          </u>
          <note type="speaker">
            Anf. 71 JIMMIE ÅKESSON (SD) replik:
          </note>
          <u>
            <seg>
              Herr talm an! Jag säger att Andreas Carls on och hans borgerliga
              kompisar hade regeringsmakten i åtta år, och de gjorde ingenting
              åt den här frågan, trots att vi påpekade problematiken vid åtskilliga
              tillfällen. Det är det jag säger. Jag beklagar det. Nu kommer
              man, efter att man har haft regeringsmakten i åtta år, och vill
              göra något, och av någon anledning går det inte igenom riksdagen.
              Då säger jag – och det är ett löfte: Kom igen, så gör vi det!
            </seg>
          </u>
          <note>
            (Applåder)
          </note>
          <note type="speaker">
            Anf. 72 Utbildningsminister GUSTAV FRIDOLIN (MP):
          </note>
          <u>
            <seg>
              Herr talman! År 2007 drabbades Syrien av den värsta torka regionen
              hade upplevt. Den varade i tre år, och när kriget bröt ut var
              är redan 1 ½ miljon människor på flykt. I den ti ll synes bortglömda
              konflikten i Sudan är 2 miljoner människor på flykt. 300 000 har
              dödats. I sin rapport om läget i Darfur kon staterar FN att miljöproblem,
              resursbrist och torka ger delförklaringar också här. I Östafrika
              räknade Sida tidigare med en allvarlig svältkatastrof varje årtionde.
              I dag inträffar torkan vartannat år. Det är likadant i Palestina,
              Libanon och på hela Afrikas horn. Torkan är inte ensam krigsorsak,
              men där inget annat längre kan gro har extremism, motsättningar
              och krig desto lättare att slå rot.
            </seg>
          </u>
          <u>
            <seg>
              Klimatförändringarna är inte något avlägset hot i framtiden.
              Det handlar inte bara om våra barn – det handlar om oss. Men mänskligheten
              står inte handlingsförlamad. Vi vet vad som kan göras. I de delar
              av Somalia där bland annat svenskt bistånd nått fram behöver inte
              längre torka betyda svält. Den svenska regeringens bidrag till
              FN:s gröna klimatfond ger styrka till det internationella klimatarbetet.
              Och detta är viktiga signaler inför klimatmötet i Paris.
            </seg>
          </u>
          <u>
            <seg>
              Sverige bygger broar mellan rika och fattiga länder. När vi förmår
              leva upp till de löften som getts växer förtroende, som ger hopp
              om att ett fungerande och accepterat klimatavtal kan komma på
              plats. För vi kan minska de globala utsläppen, men det går bara
              om varje enskilt land gör sitt. Utsläppens konsekvenser är globala,
              men varje utsläpp är lokalt.
            </seg>
          </u>
          <u>
            <seg>
              Vi gör nu de nödvändiga investeringarna för att Sverige ska nå
              upp till sina klimat- och miljömål. Vi ska binda samman Sverige
              med snabb järnväg. Vi investerar i tåg som kan gå i tid, i bättre
              kollektivtrafik och i smart infrastruktur. Bilar som går på biogas
              eller el ska inte vara high-tech för miljönörden utan vara tillgängliga
              för alla.
            </seg>
          </u>
          <u>
            <seg>
              Klimatsmarta små, billiga hyresrätter ska byggas, och miljonprogrammets
              bostadsområden och skolor ska rustas upp. Ett till 100 procent
              förnybart energisystem ska bli verklighet genom investeringar
              i solenergi, vindkraft, energieffektivisering och smarta elnät.
              Bönder ska få stöd att producera biogas till våra bilar, och efterfrågan
              på ekologisk mat ska mötas.
            </seg>
          </u>
          <u>
            <seg>
              Skatteväxling ska genomföras, så at t det som är bra för miljön
              blir billigare och det som är dåligt för miljön blir dyrare. Detta
              är en politik som ger jobb, teknikutveckling och företagande här
              och nu. Det är också en politik som tar klimatansvar för framtiden.
            </seg>
          </u>
          <u>
            <seg>
              Herr talman! Jag tycker mig se konturerna av en renässans. Stämningsläget
              i världen förändras. Att lösa den globala miljö- och klimatkrisen
              är inte längre en fråga om uppoffring. Hållbarhet är vägen till
              mer attraktiv, coolare, teknologiskt mer avancerad, hälsosam och
              demokratisk framtid när vi äntligen förstår att vår framgång beror
              på vår förmåga att sköta vårt hem – jorden.
            </seg>
          </u>
          <u>
            <seg>
              Planeten vilar på en egg. Vart ska vi titta – mot en återvändsgränd
              eller mot en hållbar framtid? Så uttryckte miljöprofessor Johan
              Rockström det i årets populäraste sommarprogram. Han beskriver
              hur det vi gör i dag och det vi inte gör har effekter långt in
              i framtiden. Det är en insikt att ha med sig när man arbetar med
              politik, och den gäller inte bara miljöpolitik.
            </seg>
          </u>
          <u>
            <seg>
              Inom det område som jag ansvarar för i regeringen, skolpolitiken,
              blir det särskilt tydligt. En nedskärning nu får sina största
              konsekvenser när dagens barn lämnar skolan och inte har möjlighet
              att bygga sin framtid, skaffa ett jobb och saknar makt över sitt
              liv. Det är likadant med en inves tering i skolan. I dag kan den
              tyckas vara en kostnad i budgettabellen, men när våra barn får
              den tid de behöver med sina lärare, blir mötta och lyssnade till,
              får känna respekt och lära sig respektera andra, lära sig saker,
              börja tro på sig själva och kan växa till att bli de vuxna de
              vill vara, betalar den sig om och om igen, mänskligt och samhällsekonomiskt.
            </seg>
          </u>
          <u>
            <seg>
              När vi säger ”s kolan” tänker vi gärna på byggna den, platsen
              dit vi gick. Men när tanken för oss vidare minns vi i stället
              vad vi kände när vi gick dit – vännerna, en lärare som trodde
              på oss – och i grunden är det just detta som skolan är. Eleven
              måste känna tillit till läraren och mötas av höga förväntningar
              som uppfattas som ärliga. Eleven måste våga ta plats i klassrummet,
              prova, göra fel för att göra om och prova igen, och bara läraren
              kan bygga en sådan miljö. Det är detta som gör lärarjobbet så
              utmanande, fantastiskt och unikt.
            </seg>
          </u>
          <u>
            <seg>
              En sak är sann oavsett vilka barn vi pratar om – små eller stora,
              barn som kan stava redan i förskoleklassen eller barn som aldrig
              läst en bok före sin första skoldag, barn som är pojkar och barn
              som är flickor, barn som är nyanlända och barn som är gammalanlända
              – det är i relationen mellan lärare och elev som lärandet uppstår.
              Därför handlar regeringens investeringar så mycket om hur den
              relationen kan stärkas. Lärare ska ha bra möjligheter att klara
              sitt uppdrag, och elever ska ha bra möjligheter att göra sitt
              jobb.
            </seg>
          </u>
          <u>
            <seg>
              Tänk på dig själv! När du är stressad, är du då som bäst på att
              se andra, att sätta dig in i en annans situation och förstå hur
              en annan människa tänker? Nej. Lärare i dag är en av våra mest
              stressade yrkeskårer, och just de egenskaper som är allra viktigast
              för läraryrket är bland de första vi tappar när vi blir stressade.
              Därför investerar regeringen i lärarkåren. Fler ska anställas
              i de tidiga åren, så att lärarna får mer tid för sitt arbete.
              En läsa-skriva-räkna-garanti tas fram, så att lärarna får större
              makt att sätta in särskilt stöd när de ser att en elev behöver
              det. Två nationella prov har tagits bort, och de kvarvarande digitaliseras,
              så att lärarna får mer tid för lärandet. Lärares löner höjs. Rektor
              stärks i sitt pedagogiska ledarskap.
            </seg>
          </u>
          <u>
            <seg>
              Ska eleverna kunna prestera bra måste de må bra, men den psykiska
              ohälsan ökar bland unga. Var femte flicka drabbas ofta av ängslan,
              oro eller ångest. Det är inte något som bara händer, utan det
              är resultatet av hur samhället förändras. Ett av de vanligaste
              skälen till att unga känner oro är att de oroar sig för skolresultat
              och för om de kommer att kunna få ett jobb i framtiden. Den höga
              ungdomsarbetslösheten fortplantar sig till oro på grundskolorna.
            </seg>
          </u>
          <u>
            <seg>
              Andra oroar sig över sin familjs ekonomiska situation. När barn
              växer upp i fattigdom märks det i deras oro, och det märks i skolan.
              Det är inte lätt att som lärare nå fram till en elev som oroar
              sig för sina föräldrar. Därför är investeringarna för jämlikhet
              – för att stärka de familjer som har det tuffast, sluta utförsäkra
              sjuka föräldrar, ge också arbetslösa eller ensamstående föräldrar
              möjlighet att ställa upp som de vill för sina barn – också investeringar
              för att förbättra skolans möjligheter att lyckas med varje elev.
            </seg>
          </u>
          <u>
            <seg>
              En majoritet av eleverna i Sverige tycker att det är roligt att
              gå till skolan. De har förtroende för sina lärare. Nio av tio
              lärare och elever möter varandra med respekt. Men att de allra
              flesta känner på det sättet räcker inte. Ett barn som utsätts
              för mobbning är inte en siffra i statistiken, utan det är en ung
              människa som fråntas sin rätt att växa, utvecklas och känna tillit.
            </seg>
          </u>
          <u>
            <seg>
              Lärandet och skolmiljön hör ihop. Bryts självkänslan ned blir
              det inga bra skolresultat. Elever har rätt att få koncentrera
              sig på sin utbildning. Man ska inte behöva vara rädd för vad som
              händer på rasten.
            </seg>
          </u>
          <u>
            <seg>
              Det är sannolikt inte fler som upplever mobbning i dag än tidigare,
              men för dem som är utsatta finns det inte längre något slut. I
              skenbart skydd av nätets anonymitet fortsätter kränkningarna på
              kvällar och helger. Samtidigt tar sig mobbningen nya uttryck.
              Så kallad bötning , en form av utpressning, sprider sig på högstadieskolor.
              Många utsatta berättar inte för någon av skam och rädsla för ytterligare
              kränkningar.
            </seg>
          </u>
          <u>
            <seg>
              Vi vuxna behöver ta del av den värld som våra unga befinner sig
              i. Det är det långsiktiga, systematiska och närvarande arbetet
              som avgör om en skola lyckas. Därför är regeringens investeringar
              i fler lärare och mer tid för lärarna att göra sitt jobb också
              en investering i en bättre arbetsmiljö i skolan.
            </seg>
          </u>
          <u>
            <seg>
              På skolor som lyckas i arbetet mot kränkningar och för studiero
              är ofta elevhälsan en motor. Från nästa år investerar regeringen
              200 miljoner i elevhälsa. Det är pengar som ska leda till ökad
              tillgänglighet och stärkt kvalitet. Det är särskilt viktigt för
              dem som upplever mest utsatthet i skolan i dag – unga tjejer,
              unga hbtq -personer och unga med funktionsnedsättning.
            </seg>
          </u>
          <u>
            <seg>
              Lärare behöver tid för att se kränkningar men också verktyg för
              att handla när de ser. Ett av de nationella skolutvecklingsprogram
              som nu inrättas handlar om att ge lärare och rektorer verktyg
              för att bygga trygghet och studiero . Det är inget tomtebloss,
              en tillfällig satsning, tills vi vänder blicken åt ett annat håll.
              Det handlar om att se eleverna. Det är en långsiktig och systematisk
              investering så att lärare och rektorer får kontinuerlig utveckling
              och kan lära av varandra om sådant som normkritisk pedagogik och
              hur vi arbetar effektivt mot diskriminering och kränkningar.
            </seg>
          </u>
          <u>
            <seg>
              Herr talman! Det kan låta högstämt, men det är inte min mening.
              Det är ett konstaterande. Vår framtid avgörs av två saker: hur
              vi klarar att möta klimathotet och vilken skola vi ger våra barn.
              Då handlar det inte om någon annan någon annanstans någon annan
              gång. Det handlar om oss. Det är vi som måste agera utifrån vår
              kunskap. Vi har verktygen och metoderna. Vi avgör hur framtiden
              formas genom de beslut vi fattar eller väljer att inte fatta i
              dag.
            </seg>
          </u>
          <note>
            (Applåder)
          </note>
          <note type="speaker">
            Anf. 73 ANNA KINBERG BATRA (M) replik:
          </note>
          <u>
            <seg>
              Herr talman! I januari 2014 förklarade Gustav Fridolin att anledningen
              till att tågen inte gick i tid var att ägaren staten hade ”mjölkat
              SJ på pengar”. Detta var efter att SJ under de senaste åren då
              hade delat ut drygt 200 miljoner kronor till ägaren. Gustav Fridolin
              beskrev den politiken som en ”spark i magen på alla oss som har
              stått och frusit på en perrong”.
            </seg>
          </u>
          <u>
            <seg>
              Nu har Miljöpartiet fått regeringsmakt och genast bestämt att
              SJ ska dela ut 1,7 miljarder i en extrautdelning. Det är alltså
              mer än sju gånger så mycket. Utan att gå närmare in på klimatfrågan
              konstaterar jag att det mig veterligen inte har blivit varmare
              på några perronger sedan sist.
            </seg>
          </u>
          <u>
            <seg>
              Då beskrev Gustav Fridolin det som en spark i magen på alla tågresenärer.
              Nu undrar jag om Gustav Fridolin kan berätta: Vad är en lämplig
              beskrivning av Miljöpartiets agerande i regeringsställning?
            </seg>
          </u>
          <note type="speaker">
            Anf. 74 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Tack, Anna Kinberg Batra , för frågan! Jag är särskilt
              tacksam för den eftersom jag förutsätter att den ger en öppning
              för en diskussion med Moderaterna från regeringens sida om hur
              vi ger SJ ett utökat samhällsuppdrag. Nu är det ju så att vi har
              att styra SJ utifrån de principer som är fastlagda och följda
              av alliansregeringen. Vi vill – och vi har det i vår regeringsplattform
              – utöka SJ:s samhällsuppdrag och ge SJ ett nytt samhällsuppdrag.
              Det skulle kunna innebära att man styr SJ på ett annat sätt än
              enligt de principer som gällt tidigare, som bland annat reglerar
              vilket kapital som ska finnas i bolaget.
            </seg>
          </u>
          <u>
            <seg>
              När frågan kom upp på bordet var det avgörande för oss att säkerställa
              att SJ kan klara sin investeringsplan och att inte kapitalförändringar
              i bolaget på något sätt förändrar SJ:s pågående investeringar.
              Men det är också viktigt att klart uttala att detta inte ändrar
              möjligheterna för regeringen att senare agera för att SJ ska ha
              det kapital som behövs för att kunna trafikera höghastighetsbanorna.
              I de delarna har vi fått säkerställanden både från SJ:s ledning
              och från regeringen, som vi ingår i.
            </seg>
          </u>
          <note type="speaker">
            Anf. 75 ANNA KINBERG BATRA (M) replik:
          </note>
          <u>
            <seg>
              Herr talman! Att ta 200 miljoner var alltså att sparka i magen.
              Att ta sju gånger så mycket är att ta ansvar i Gustav Fridolins
              värld.
            </seg>
          </u>
          <u>
            <seg>
              Jag undrar om det är likadant i fråga om Akademiska Hus. Miljöpartiet
              uttryckte före valet att ägardirektiven skulle förändras så att
              det framgick att det statliga fastighetsbolaget skulle tillhandahålla
              studentbostäder eller vara skyldigt att upplåta sin mark för det.
              Men i regeringsställning plockar Miljöpartiet i stället ut 6 ½
              miljard från Akademiska Hus och ger till annat som prioriteras
              i regeringsställning.
            </seg>
          </u>
          <u>
            <seg>
              Det har kommit fyra propositioner hittills från den miljöpartistiske
              bostadsministern, bland annat om modernare lantmäterisammanträden.
              Men när det gäller att förenkla detaljplaner och faktiskt möjliggöra
              studentbostäder säger Miljöpartiet nej. Hur blir det fler bostäder
              genom att man plockar ut 6 ½ miljard ur Akademiska Hus och med
              Miljöpartiet i regeringsställning?
            </seg>
          </u>
          <note>
            (Applåder)
          </note>
          <note type="speaker">
            Anf. 76 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Jag tycker nog att man ska kunna avkräva en ledare
              för det största oppositionspartiet, som aspirerar på att vara
              oppositionsledare, viss logik i resonemangen.
            </seg>
          </u>
          <u>
            <seg>
              Du talar om ägardirektiven för flera av de statliga bolagen.
              Regeringen har att agera utifrån de ägardirektiv som i de allra
              flesta fall är fastlåsta av riksdagen. I den riksdagen äger regeringen
              inte majoritet. Av den anledningen vill vi ha breda samtal. Jag
              uppfattar din fråga som att Moderaterna nu är öppna för den typ
              av samtal om olika ägardirektiv, till exempel för SJ, som vi har
              pratat om och som de tidigare inte varit öppna för.
            </seg>
          </u>
          <u>
            <seg>
              Sedan var det detta med logik. Det är ju ni som plockar bort
              investeringen i nya klimatsmarta, små och billiga hyresrätter
              som vanligt folk har råd med. Den vill ni ta bort. Ni vill fortsätta
              att ha en bostadsmarknad där bara den som har rätt kontakter eller
              tillräckligt fet plånbok kan hitta en lägenhet. Ni plockar bort
              detta för att ha råd med skattesänkningar. Bryr ni er verkligen
              om bostadsbristen får ni gå tillbaka och lägga fram ett annat
              budgetförslag för riksdagen.
            </seg>
          </u>
          <note>
            (Applåder)
          </note>
          <note type="speaker">
            Anf. 77 JIMMIE ÅKESSON (SD) replik:
          </note>
          <u>
            <seg>
              Herr talman! Jag ställde en fråga till statsministern tidigare
              vad gäller den underfinansierade budget som regeringen har lagt
              fram. Jag fick väl inget svar – det var kanske inte så oväntat
              – av statsministern. Men nu har vi ytterligare en regeringsföreträdare
              här som kanske kan svara.
            </seg>
          </u>
          <u>
            <seg>
              Framöver är det kanske 10 000 människor varje vecka eller fler
              som ska ha del av välfärd och liknande. Det är ingenting som man
              egentligen har tagit höjd för i sin budget. Därför är den att
              betrakta som underfinansierad. Nu befinner sig Miljöpartiet i
              regeringsställning. Det är någonting nytt för Miljöpartiet. Man
              har tidigare framfört fluff-fluff och en allt-till-alla-retorik.
              Det fungerar inte längre, för nu måste man också ta ansvar för
              vad man tycker. Då undrar jag helt enkelt, herr talman: Vem ska
              betala för den underfinansiering som finns i budgeten? Vad är
              det som ska stå tillbaka? Ska det drabba bilister på landsbygden?
              Vem får betala?
            </seg>
          </u>
          <note type="speaker">
            Anf. 78 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Vi har varit tydliga med detta: När Migrationsverkets
              prognoser kommer får vi återkomma med vilken finansiering som
              är möjlig och nödvändig för att möta de människor som nu flyr
              Asads oljebombningar, svällande och brinnande flyktingläger och
              IS terror. Vi tycker nämligen att Sverige ska ta ansvar och erbjuda
              en fristad. Vi ska också erbjuda en möjlighet för de människor
              som kommer att göra vårt land till sitt. Därför är de replikväxlingar
              intressanta som Jimmie Åkesson har haft med flera företrädare
              om Sverigedemokraternas obefintliga politik för etablering och
              för att människor som kommer ska få en möjlighet att vara med
              och arbeta, bidra och bygga det land som vi har.
            </seg>
          </u>
          <u>
            <seg>
              Sverige har tagit ansvar vid svåra flyktingkatastrofer förr.
              Under Balkankrisen tog vi emot många människor som flydde från
              kriget i Jugoslavien, mitt under vår svåraste ekonomiska kris,
              precis efter att man kommunaliserat skolan. Det var svårt. Det
              var en stor utmaning. Men, vet du vad, när vi nu tittar på de
              människor som kom ser vi att de i stor utsträckning har arbete
              och högskoleutbildning. De jobbar, bidrar och bygger det land
              som också Jimmie Åkesson ska företräda som vald ledamot i Sveriges
              riksdag.
            </seg>
          </u>
          <u>
            <seg>
              Jag vill därför ställa en motfråga till Jimmie Åkesson. Flera
              gånger under förmiddagen har vi hört att nu kommer det för många.
              När uttryckte Sverigedemokraterna att nu är flyktingmottagandet
              lagom? Vid vilket tillfälle var det den sverigedemokratiska linjen?
              Var det när ni bildades och sprang runt och heilade på era möten?
              Var det när er justitieministerkandidat sprang runt med järnrör
              på gatorna i Stockholm? Var det för ett par månader sedan, innan
              flyktingkrisen i Syrien sökte sig in också i Europa?
            </seg>
          </u>
          <u>
            <seg>
              När sa Sverigedemokraterna att vid det här tillfället är det
              ett lagom stort flyktingmottagande?
            </seg>
          </u>
          <note>
            (Applåder)
          </note>
          <note type="speaker">
            Anf. 79 JIMMIE ÅKESSON (SD) replik:
          </note>
          <u>
            <seg>
              Herr talman! Man kan ställa motfrågor, men det kan man väl kanske
              göra när man svarat på den fråga man fick. Gustav Fridolin gjorde
              inte det, och det hör väl i och för sig till vanligheterna i de
              här sammanhangen att man inte svarar på frågor.
            </seg>
          </u>
          <u>
            <seg>
              Så mycket svar fick vi dock att Gustav Fridolin säger att när
              Migra ­ tionsverkets prognos kommer så kommer man, om det behövs,
              att hitta finansiering för detta. Min fråga var egentligen inte
              om det kommer att behövas och om man i så fall ska hitta finansiering
              – det är väl underför ­ stått att man måste – utan min fråga var
              hur och var man ska hitta denna finansiering.
            </seg>
          </u>
          <u>
            <seg>
              Detta svarar inte Gustav Fridolin på, utan han påstår att det
              har man inte ens en idé om. Men det måste man väl ändå ha. Den
              här prognosen kommer i princip när som helst. Då måste man ta
              ansvar för det. Stefan Löfven har varit ute och talat om att man
              räknar med ungefär 150 000 i stället för hälften så många. Ni
              måste väl ändå ha en idé om vad det kostar, och ni måste väl ändå
              ha en idé om var de pengarna ska tas ifrån.
            </seg>
          </u>
          <u>
            <seg>
              Svara nu på detta, Gustav Fridolin: Varifrån ska ni ta pengarna?
              Vem ska betala?
            </seg>
          </u>
          <note type="speaker">
            Anf. 80 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Vi ska också i ett svårt läge, med en stor utmaning
              och den största humanitära insatsen på mycket länge i svensk historia,
              se till att följa sunda statsfinansiella principer. Det är självklart
              för vår regering. Det har vi gjort med svåra frågor tidigare,
              och det kommer vi att göra också den här gången. Det här är människor
              som behöver få en fristad och tak över huvudet och som kan komma
              in och bidra till att bygga vårt land starkt.
            </seg>
          </u>
          <u>
            <seg>
              Jag noterar att den fråga som jag ställde till Sverigedemokraterna,
              efter att i ett par timmar har hört Sverigedemokraterna säga att
              just nu är det för många, inte fick något svar. Sanningen är nämligen
              den att Sverigedemokraterna aldrig har tyckt att det har varit
              lagom många flyktingar. De tycker att en människa som flyr är
              en för många och har nu en nära-noll-princip: Ingen människa ska
              vi hjälpa i Sverigedemokraternas Sverige.
            </seg>
          </u>
          <u>
            <seg>
              Sanningen är ju den att oavsett om det kostar eller är en investering
              för Sverige så säger Sverigedemokraterna samma sak i den här frågan
              som man gjorde när man heilade på sina möten.
            </seg>
          </u>
          <note>
            (Applåder)
          </note>
          <note type="speaker">
            Anf. 81 ANDERS W JONSSON (C) replik:
          </note>
          <u>
            <seg>
              Herr talman! Under de senaste veckorna har vi sett den verkliga
              kraften i civilsamhället. Enskilda människor och frivilligorganisationer
              har gått samman på ett sätt som verkligen har fått mig att bli
              rörd och känna mig stolt över att vara svensk.
            </seg>
          </u>
          <u>
            <seg>
              När miljontals människor flyr undan krig, terror och förtryck
              har civilsamhället stått upp för öppenhet, humanism och medmänsklighet.
              Människor har gett till välgörenhet som aldrig förr. Vi har sett
              hur medmänskligheten lever djupt i den svenska folksjälen.
            </seg>
          </u>
          <u>
            <seg>
              Men just i det läget väljer Miljöpartiet i regeringsställning
              att slopa avdragsrätten för gåvor till hjälporganisationer. Det
              här är ett svek mot människors vilja att hjälpa, ett svek mot
              de organisationer som just nu gör heroiska insatser för att mätta
              hungriga magar och värma kalla kroppar.
            </seg>
          </u>
          <u>
            <seg>
              De berörda organisationerna har själva sagt att regeringens beslut
              kommer att slå undan benen på framför allt de mindre aktörerna.
              Sammanta get kommer Röda Korset, Läkare Utan G ränser med flera
              att förlora minst lika mycket pengar som regeringen säger sig
              få in till statskassan genom att slopa avdragsrätten, det vill
              säga 250 miljoner kronor. 250 miljoner! Det är alltså dubbelt
              så mycket som regeringen lägger på klätterställningar och andra
              renoveringar på landets skolgårdar i årets budget.
            </seg>
          </u>
          <u>
            <seg>
              Min fråga till Gustav Fridolin blir därför: Är det verkligen
              viktigare för Miljöpartiet att bygga några klätterställningar
              på enstaka skolor än att hjälpa medmänniskor i nöd?
            </seg>
          </u>
          <note>
            (Applåder)
          </note>
          <note type="speaker">
            Anf. 82 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Låt mig först säga att jag verkligen delar den stolthet
              över den humanitära insats Sverige och svenska folket nu gör som
              Anders W Jonsson ger uttryck för. Jag kan också notera att Centerpartiet,
              Miljöpartiet och regeringen i många delar ser samma utmaningar
              och ser att vi måste möta dem samlat och tillsammans. Jag är glad
              över att kunna ha fortsatta samtal om det.
            </seg>
          </u>
          <u>
            <seg>
              När det gäller den fråga som Anders W Jonsson tar upp får jag
              ärligt erkänna att jag inte riktigt har sett den verklighet som
              Anders W Jonsson beskriver. När jag som barn skramlade bössa för
              Rädda Barnen eller när jag under de senaste veckorna har volontärat
              i församlingar som erbjuder en fristad för de människor som flyr,
              har jag liksom aldrig mött en enda frivillig kraft eller en enda
              människa som har lagt en peng i bössan som har sagt: Vänta lite!
              Får jag skatteavdrag för det här?
            </seg>
          </u>
          <u>
            <seg>
              Det är ju inte skatteavdraget som gör att människor är beredda
              att ställa upp för sina medmänniskor med pengar om man har det
              eller med tid om man har det, utan det är ju för att man faktiskt
              tror på solidaritet, empati, medmänsklighet och ett land som håller
              samman.
            </seg>
          </u>
          <u>
            <seg>
              De pengar som vi sparar genom den reform som Anders W Jonsson
              tar upp kommer att dubbelkompenseras via minst lika mycket mer
              än planerat i stöd till de flyktingläger som UNHCR ansvarar för
              direkt vid krisen i Syrien och via minst lika mycket i direkt
              stöd till det svenska civilsamhälle som nu sluter upp och möter
              flyktingkrisen.
            </seg>
          </u>
          <u>
            <seg>
              Pengar kommer alltså att gå ut i systemet, därför att de som
              gör jobbet, de som kavlar upp ärmarna och verkligen ställer upp
              nu behöver de resurser som finns tillgängliga.
            </seg>
          </u>
          <note type="speaker">
            Anf. 83 ANDERS W JONSSON (C) replik:
          </note>
          <u>
            <seg>
              Herr talman! Det som är fullständigt obegripligt är att i ett
              läge där vi verkligen behöver att frivilligorganisationer och
              civilsamhället ställer upp, då går regeringen och Miljöpartiet
              in med beskedet att man drar tillbaka 250 miljoner, vilket enligt
              organisationerna är mer än 250 miljoner i deras verksamhet.
            </seg>
          </u>
          <u>
            <seg>
              250 miljoner kronor betyder väldigt mycket. Röda Korset har något
              som de kallar för matpaket till människor på flykt i Syrien. Det
              kostar 77 kronor och innehåller ris, bönor, olja och salt så att
              det räcker till en person i månad. Miljöpartiets politik innebär
              alltså en minskad möjlighet för Röda Korset motsvarande mat för
              3,2 miljoner människor i en månad.
            </seg>
          </u>
          <u>
            <seg>
              För oss i Centerpartiet är det så självklart att stötta och främja
              enskilda människors engagemang. Då är det också en självklarhet
              att man ska göra det man kan för att stötta dessa organisationer.
              Men för Gustav Fridolin går klätterställningar före medmänsklighet.
            </seg>
          </u>
          <note type="speaker">
            Anf. 84 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Nej, Anders W Jonsson, nu ska vi faktiskt hålla
              ordning på siffrorna. Det är de facto så att i den budget som
              regeringen har lagt på riksdagens bord ökar stödet till UNHCR:s
              arbete för flyktingar som flyr direkt från krisen i Syrien. Stödet
              ökar också kraftigt till civilsamhället, till de frivilligorganisationer,
              idrottsföreningar och andra som ställer upp i den kris som vi
              nu ser och gör den humanitära insatsen.
            </seg>
          </u>
          <u>
            <seg>
              Det går alltså inte att påstå att det här beslutet minskar stödet
              eller resurserna, för det finns dubbelt upp i den budget som regeringen
              har lagt fram .
            </seg>
          </u>
          <u>
            <seg>
              Jag har full respekt för att Centerpartiet tycker att det här
              skatteavdraget är bra, men jag måste än en gång erkänna att jag
              inte har mött de givmilda, solidariska och empatiska människor
              som ger av sina pengar och sin tid men först ställer frågan: Får
              jag dra av det här på skatten?
            </seg>
          </u>
          <u>
            <seg>
              Jag tror inte att det är drivkraften för den solidaritet vi ser
              i Sverige i dag.
            </seg>
          </u>
          <note>
            (Applåder)
          </note>
          <note type="speaker">
            Anf. 85 JONAS SJÖSTEDT (V) replik:
          </note>
          <u>
            <seg>
              Herr talman! I dag är du, Gustav Fridolin, intervjuad i Dagens
              Nyheter om att ni vill samarbeta blocköverskridande med borgerliga
              partier om att införa nya skatteavdrag, till exempel genom en
              utvidgning av RUT-systemet.
            </seg>
          </u>
          <u>
            <seg>
              I artikeln framskymtar också att Miljöpartiet ä r bekymrat över
              att framstå som ett parti till vänster. Jag tror inte att ni ska
              vara så bekymrade; risken är inte så stor. Om Gustav Fridolin
              vill kan jag skriva ett intyg på att ni inte är det.
            </seg>
          </u>
          <u>
            <seg>
              Jag ser inriktningen med skatteavdrag som bekymmersam. Det är
              ju det vi har provat i åtta år, och vi vet bägge att arbetslösheten
              har ökat. Det har varit en ganska dyrbar politik men inte särskilt
              framgångsrik.
            </seg>
          </u>
          <u>
            <seg>
              Jag tror att det långsiktigt stora bekymret för att få ned arbetslösheten
              är att vi har för låga investeringsnivåer i Sverige, både privat
              och offentligt. Det måste också sägas. Men kloka offentliga investeringar
              gör också att man får mer privata investeringar.
            </seg>
          </u>
          <u>
            <seg>
              Ser inte Gustav Fridolin problemet med att utvidga skatteavdragen
              ännu mer, att de urholkar skattesystemet och skattebaserna, att
              de ofta blir orättvisa? Vi kan se hur dagens RUT-avdrag framför
              allt går till välavlönade människor som bor i de rikaste kommunerna,
              men de används lite av personer med låga inkomster. Det ökar den
              ekonomiska orättvisan i samhället. RUT-avdragen är inte heller
              särskilt ekonomiskt effektiva, om man tänker sig en produktiv
              ekonomi som satsar på det som faktiskt utvecklar samhällsekonomin.
            </seg>
          </u>
          <u>
            <seg>
              Jag skulle vilja höra om Gustav Fridolin tycker att det är fel
              att vi är överens i budgeten om att faktiskt begränsa – även om
              det är för lite – RUT-avdraget, det vill säga ta bort poolrengöring
              och bartendrar. Är det inte rimligt att man ska betala själv för
              sådant?
            </seg>
          </u>
          <note type="speaker">
            Anf. 86 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Jag tror att det är viktigt att se att när människor
              kommer till Sverige och vi i enlighet med våra internationella
              förpliktelser ger människor en fristad från förföljelse och den
              solidaritet som det svenska folket och frivilligorganisationer
              visar för att detta ska vara möjligt, att vi också måste se hur
              vi kan säkerställa att de människor som kommer hit får samma möjligheter
              som de som tidigare flydde krisen på Balkan eller Pinochets diktatur.
              Det är inte bara fråga om att få en fristad utan också att få
              en väg in i arbete, bostad, skola och möjligheten att göra vårt
              land till sitt.
            </seg>
          </u>
          <u>
            <seg>
              När man tar den diskussionen är det vettigt med en dos politisk
              prestigelöshet. Man måste titta på alla de förslag som finns på
              borden och se vilka konsekvenser de kan få. Låt mig besvara Jonas
              Sjöstedts konkreta fråga. Jag tror att den begränsning av RUT
              som vi gör, som berör 1 procent av RUT-avdragen och som innebär
              att man inte kan få RUT-avdrag för bartender i hemmet eller poolrengöring,
              är rimlig.
            </seg>
          </u>
          <u>
            <seg>
              Men det finns en hel del andra förslag som rör branscher som
              kan leda till att vi kan använda resurser under längre tid, att
              vi reparerar snarare än köper nytt, att vi har en ekonomisk utveckling
              som bygger mer på tjänster än ständig prylkonsumtion. De öppnar
              också för nya förstajobb in på arbetsmarknaden. Jag ser de förslagen,
              och jag tycker att de är värda att ta till vara.
            </seg>
          </u>
          <u>
            <seg>
              Miljöpartiet stod för en del sådana förslag för ett par år sedan.
              Vi föreslog just ett avdrag för reparation av cyklar och andra
              prylar i stället för att vi ständigt ska hamna i situationer där
              vi köper nytt så fort något går sönder. Det är orimligt att när
              något går sönder är det nästan alltid billigare att köpa nytt
              än att reparera. Det är vettigt om vi kan sänka de kostnaderna
              och samtidigt öppna arbetsmarknaden för att fler människor med
              låg utbildning eller som inte ännu har svenskkunskaper kommer
              in på arbetsmarknaden.
            </seg>
          </u>
          <note type="speaker">
            Anf. 87 JONAS SJÖSTEDT (V) replik:
          </note>
          <u>
            <seg>
              Herr talman! Jag kan ha sympati för synen att vi ska reparera
              saker och ha en växande tjänstesektor. Det är viktigt av klimatskäl.
              Men det finns erfarenhet av dessa frågor. Det finns länder som
              har sänkt beskattningen för frisörer och reparatörer. Men folk
              går och klipper sig när de blir långhåriga. Det är väl det som
              är grejen – inte att de ska få stöd för att göra det.
            </seg>
          </u>
          <u>
            <seg>
              Kvar står argumenten att dessa lösningar har provats, och det
              har kostat mycket pengar för statskassan. Men arbetslösheten har
              stigit. Det är ekonomiskt ineffektivt att göra dessa saker. Det
              är dessutom orättvist. All erfarenhet av RUT-avdraget visar att
              det sker en omfördelning från dem som har minst till dem som har
              mest. Det skapar också många otrygga jobb. Vi vet att satsningar
              på välfärd och byggande kan skapa minst lika många arbetstillfällen,
              höja produktiviteten i samhället och skapa säkra och trygga anställningar
              på ett helt annat sätt.
            </seg>
          </u>
          <u>
            <seg>
              Jag förstår helt enkelt inte prioriteringen.
            </seg>
          </u>
          <note type="speaker">
            Anf. 88 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Först och främst ska jag erkänna att jag tycker
              att jämförelsen med att klippa sig var lite märklig. Det är väl
              en sak att prata om frisörtjänster och en annan sak att prata
              om en pryl som har gått sönder. Då står man inför valet om man
              behöver prylen att antingen reparera den eller köpa en ny.
            </seg>
          </u>
          <u>
            <seg>
              Jag tycker att det är en fullständigt orimlig ekonomisk logik
              att det alltid är billigare att plocka upp naturresurserna ur
              marken och tillverka en helt ny pryl i stället för att reparera
              den och använda den. Där har vårt skattesystem gått helt bananas
              fel.
            </seg>
          </u>
          <u>
            <seg>
              Det finns många skillnader mellan vänsterpartister och miljöpartister.
              Jonas Sjöstedt illustrerar en skillnad tydligt.
            </seg>
          </u>
          <u>
            <seg>
              När vänsterpartister ser att en inriktning på den ekonomiska
              politiken inte är uppskattad sågar man varenda liten detalj och
              vartenda förslag och säger att det är fel. När vi miljöpartister
              ser att en inriktning inte har lett dit vi vill säger vi att det
              är dags att ompröva, att det behövs mer investeringar, att skatterna
              behöver justeras så att det går att göra mer investeringar, men
              vi kullkastar inte vartenda förslag som kommit från de borgerliga
              partierna.
            </seg>
          </u>
          <note>
            (Applåder)
          </note>
          <note type="speaker">
            Anf. 89 JAN BJÖRKLUND (FP) replik:
          </note>
          <u>
            <seg>
              Herr talman! Gustav Fridolin ska inte tro på Jonas Sjöstedt.
              Han har fel. Miljöpartiet framstår som ett vänsterparti.
            </seg>
          </u>
          <u>
            <seg>
              Nu skulle jag vilja resonera om en annan sak. Politik är att
              vilja, men när man hamnar i regeringsställning blir politik också
              att välja. Man kan inte göra allt man vill samtidigt.
            </seg>
          </u>
          <u>
            <seg>
              Miljöpartiet grundades i början av 80-talet efter Harrisburgolyckan.
              Partiet är grundat i ett kärnkraftsmotstånd. Sedan har man blivit
              mer och mer medveten om klimateffekten, som ju inte kärnkraften
              orsakar utan orsakas av andra energikällor. Ibland blir man tvungen
              att välja vad som är viktigast, nämligen att bekämpa kärnkraft
              eller att bekämpa koldioxidutsläpp.
            </seg>
          </u>
          <u>
            <seg>
              Jag kan gratulera Gustav Fridolin eftersom några reaktorer nu
              ska stängas. Det är vad ni har velat. Men nu har jag läst den
              promemoria om effektreserver som Miljödepartementet har skickat
              ut. Med anledning av att kärnkraftverk stängs skriver Åsa Romsons
              departement att det blir följande resultat: I Sverige kommer en
              växande del av elproduktionen från sådana förnybara energikällor
              som vindkraft och solenergi. Det innebär en ökning av sådan elproduktion
              som är ojämn över tiden. Samtidigt kan det bli aktuellt att stänga
              kärnkraftverk. Detta kommer att öka osäkerheten kring elförsörjningen.
            </seg>
          </u>
          <u>
            <seg>
              Slutsatsen är att vi måste bevara effektreserven.
            </seg>
          </u>
          <u>
            <seg>
              Effektreserven är två stora oljekraftverk från gammal tid i Sverige
              som finns i Stenungsund och Karlshamn. Det är de som nu ska bevaras
              därför att kärnkraften stängs ned. Är det god klimatpolitik att
              behålla oljekraftverk för att kunna stänga kärnkraftverk?
            </seg>
          </u>
          <note type="speaker">
            Anf. 90 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Låt mig först konstatera att jag inte har varit
              miljöpartist ända sedan Harrisburgolyckan, men så länge jag har
              varit miljöpartist har jag varit med om att vänsterpartister beskyller
              mig för att vara borgerlig och liberaler beskyller mig för att
              vara vänster. Det visar väl någonstans att vi har kursen klar
              – varken höger eller vänster utan framåt.
            </seg>
          </u>
          <u>
            <seg>
              Med det sagt, herr talman, är det inte någonsin vettig klimatpolitik
              att gräva upp olja, kol eller fossilgas ur marken och förbränna
              den. Det mesta av den kända oljan, kolen och gasen som mänskligheten
              har hittat måste ligga kvar i marken för att vi ska klara klimathotet
              . Men det är inte heller vettig klimatpolitik att tro att bara
              för att vi i stället gräver upp uran löser vi klimatproblemet.
              Precis som konstateras i land efter land är lösningen att bygga
              ett helt förnybart energisystem.
            </seg>
          </u>
          <u>
            <seg>
              Sverige har kanske världens bästa förutsättningar att bygga ett
              hundra ­ procentigt förnybart energisystem. När vi nu kan se förutsättningarna
              för att bygga mer förnybart bli r jag av två skäl lite förvånad
              över Folkpartiet. Det ena skälet är att när ni nu lämnar Alliansen
              så snabbt vill ni ha stora subventioner för att bygga kärnkraft
              i Sverige. Räknar vi ihop de subven ­ tioner som finns i den folkpartistiska
              budgeten vill ni använda 10 miljarder skattekronor för att bygga
              ny kärnkraft.
            </seg>
          </u>
          <u>
            <seg>
              Om vi tittar på detta marknadsekonomiskt – det brukar folkpartister
              och libera ler tycka om att göra; där brukar vi kunna mötas i
              en vettig diskussion – ser vi att de kärnkraftsäventyr som några
              få länder i Europa har haft har visat att det hade varit billigare
              att använda pengarna till att bygga förnybart. Det hade blivit
              mer el av den förnybara elproduktionen än av kärnkraften.
            </seg>
          </u>
          <u>
            <seg>
              Det andra skälet är att anledningen till att svenska kärnkraftverk
              nu har svårt att bära sig är att det har kommit nya internationella
              säkerhetsföreskrifter efter Fukushimaolyckan. Om vissa av de svenska
              kärnkraftverken ska drivas vidare måste stora investeringar göras
              för att nå upp till säkerhetskraven.
            </seg>
          </u>
          <u>
            <seg>
              Tycker Jan Björklund att vi ska driva kärnkraftverk i Sverige
              som inte lever upp till de internationella säkerhetskraven?
            </seg>
          </u>
          <note type="speaker">
            Anf. 91 JAN BJÖRKLUND (FP) replik:
          </note>
          <u>
            <seg>
              Herr talman! Alla som lyssnade på Gustav Fridolin hörde att han
              överskred tiden men undvek nogsamt att besvara frågan. Jag ställer
              den därför en gång till:
            </seg>
          </u>
          <u>
            <seg>
              Är det klok klimatpolitik att behålla gamla oljekraftverk därför
              att man vill stänga kärnkraftverk?
            </seg>
          </u>
          <note type="speaker">
            Anf. 92 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Det beror väl på om oljekraftverken är igång eller
              inte. Det intressanta är att vi kan bygga ut den förnybara energiproduktionen
              på ett sådant sätt att vi därigenom bygger ett helt förnybart
              energisystem som inte är beroende av att plocka upp olja, kol,
              fossilgas eller för den delen uran ur våra marker. Det tycker
              jag är ett vettigt alternativ för oss, på samma sätt som flera
              andra länder har gjort.
            </seg>
          </u>
          <u>
            <seg>
              Jan Björklund hade mycket tid kvar i sitt anförande. Han hade
              nästan en minut på sig att svara på den fråga jag ställde, men
              han valde bort den.
            </seg>
          </u>
          <u>
            <seg>
              Tycker Folkpartiet på riktigt att Sverige ska ha kärnkraftverk
              som inte lever upp till de internationella säkerhetsföreskrifterna?
            </seg>
          </u>
          <u>
            <seg>
              Fukushimaolyckan har ställt nya krav på den internationella kärnkraften.
              De skulle innebära stora investeringar i de reaktorer som ägaren
              nu enligt marknadsekonomiska principer väljer att ställa av. Tycker
              Folkpartiet att de ska drivas vidare med lägre säkerhetskrav?
              Den frågan får hänga obesvarad.
            </seg>
          </u>
          <note>
            (Applåder)
          </note>
          <note type="speaker">
            Anf. 93 ANDREAS CARLSON (KD) replik:
          </note>
          <u>
            <seg>
              Herr talman! Gustav Fridolin talar om miljön. Han talar om att
              ta ansvar för klimatet. Det ska Sverige göra; det ansvaret ska
              Sverige ta.
            </seg>
          </u>
          <u>
            <seg>
              Vi har en nästan helt koldioxidfri elproduktion, och det finns
              ett brett stöd i den här kammaren för att gå mot en koldioxidfri
              fordonsflotta. Men jag vill tala om en del av vår miljö som Gustav
              Fridolin inte nämnde särskilt mycket: våra öppna landskap och
              vår landsbygd, som just nu genomgår en kris.
            </seg>
          </u>
          <u>
            <seg>
              Varje vecka lägger fem mjölkbönder ned i Sverige. De svenska
              mjölkbönderna kan inte få avsättning för sina produkter. Deras
              djurhållning är bättre och deras kostnader högre än i Danmark
              och Tyskland.
            </seg>
          </u>
          <u>
            <seg>
              För att ge rättvisa villkor och rädda mjölkproduktionen och våra
              öppna landskap måste bönderna kompenseras. Därför avsätter vi
              kristdemokrater ett kraftfullt mjölkpaket i vår budget – 1 miljard
              i vår budget ska gå till att rädda produktionen i Sverige och
              återställa rättvisan de kommande åren.
            </seg>
          </u>
          <u>
            <seg>
              Regeringen gör i jämförelse nästan ingenting. Är det Gustav Fridolins
              uppfattning att det är bra om andelen tysk mjölk och holländsk
              ost ökar i Sverige? Är det verkligen Fridolins mening att det
              vore rätt för miljön om det svenska jordbruket nöttes ned och
              bort?
            </seg>
          </u>
          <u>
            <seg>
              Jag tror inte att det är rätt. Vi kristdemokrater tror inte att
              det är rätt. Vi behöver trygg, god mat producerad med omtanke
              på svenska gårdar. På så sätt tar vi ansvar för oss själva och
              våra behov och för vår miljö, som vi är satta här att förvalta.
            </seg>
          </u>
          <u>
            <seg>
              Varför, Gustav Fridolin, vill du inte göra mer för att vara med
              och rädda de svenska mjölkbönderna?
            </seg>
          </u>
          <note type="speaker">
            Anf. 94 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Jag gör gärna mycket mer för att se till att rädda
              den svenska jordbruksnäringen, mjölkproduktionen och jordbruket.
            </seg>
          </u>
          <u>
            <seg>
              Vi vet, för att titta på det här i ett globalt perspektiv, att
              för att vi ska klara klimatförändringarna kan inte den globala
              köttkonsumtionen fortsätta att öka som den gjort. Vi måste öka
              andelen vegetariskt i ett globalt perspektiv. Men vi vet också,
              och det är minst lika viktigt, att Sverige med sina goda jordar
              inte kan klara att vara nettoimportör av kött och mjölk och andra
              jordbruksprodukter. Med våra goda jordar borde vi snarare, just
              för klimatets skull, exportera. Vi borde snarare vara en av dem
              som förser jorden med mer animaliska produkter och jordbruksprodukter
              – även om den globala köttproduktionen borde minska. Så ser klimatsammanhanget
              och klimatsambanden ut.
            </seg>
          </u>
          <u>
            <seg>
              Ja, jag vill alltså gärna stötta svenskt jordbruk. Jag vill gärna
              stötta svenska mjölkbönder. Det är anledningen till att det i
              den budget som ligger på riksdagens bord finns med en sänkning
              av dieselskatten, en kompensation av dieselskatten, för svenska
              bönder. Jag tror att alla som lyssnar på den här diskussionen
              vet att när man går till den positionen att en miljöpartist väljer
              att lätta på de ekonomiska styrmedlen för vem det än vara månde,
              då är man i just den kris som Andreas Carlson och Kristdemokraterna
              beskriver. Då måste man ta till krafttag.
            </seg>
          </u>
          <u>
            <seg>
              Detta är såklart inte den långsiktiga lösningen. Det är någonting
              vi kan göra här och nu, akut, för att se till att de ekonomiska
              marginalerna för våra mjölkbönder blir bättre. Långsiktigt måste
              vi göra mer.
            </seg>
          </u>
          <u>
            <seg>
              Statsministern var tydlig i sin regeringsförklaring med att Sverige
              till exempel måste mätta behovet av och efterfrågan på ekologisk
              mat. Det är ganska märkligt att vi har en sådan stor efterfrågan
              på ekologisk mat i Sverige som inte kan mötas av den svenska jordbrukssektorn.
              Med rätt landsbygdsprogram och med rätt politik kommer vi att
              kunna möta detta och därigenom få bättre lönsamhet på svenska
              jordar.
            </seg>
          </u>
          <note>
            ( Applåder )
          </note>
          <note>
            Anf . 95 ANDREAS CARLSON (KD) replik :
          </note>
          <u>
            <seg>
              Herr talman! Vi är ganska långt från den situation som Gustav
              Fridolin önskar sig – att vi skulle exportera yoghurt och ost.
              I dag är det så att vi importerar mer än hälften. Fortsättningen
              som vi nu ser är förödande om inte regeringen gör mer än att kompensera
              för dieselskatten, som man också höjer kraftigt under mandatperioden.
            </seg>
          </u>
          <u>
            <seg>
              Vi vill också kompensera bönderna för deras kostnader för diesel
              och drivmedel, men det är inte tillräckligt att gå fram med det
              som enskild åtgärd. Därför vill vi också satsa en kraftfull mjölkmiljard
              de kommande åren som bättre möter de utmaningar som Fridolin beskriver
              men som han inte har tillräckliga redskap för i den regeringsbudget
              som vi har fått presenterad på riksdagens bord.
            </seg>
          </u>
          <u>
            <seg>
              Ska jag därför tolka ditt svar, Gustav Fridolin, som att du i
              framtiden hellre ser svenska barn dricka tysk mjölk i skolorna
              eftersom din politik inte stoppar utvecklingen att fem bönder
              i veckan lägger ned?
            </seg>
          </u>
          <note>
            (Applåder)
          </note>
          <note type="speaker">
            Anf. 96 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Jag tycker med förlov sagt att Andreas Carlson ska
              tolka mindre och lyssna mer. Jag var ganska tydlig med att vi
              är beredda att göra mer för att stödja den svenska jordbruksproduktionen,
              beredda att göra mer för att inte svenska mjölkbönder ska gå omkull,
              beredda att göra mer för att vi faktiskt ska ha en levande landsbygd
              och producera mat i det här landet. Jag tror inte att någon som
              faktiskt lyssnade, till skillnad från Andreas Carlson, kunde missa
              det.
            </seg>
          </u>
          <u>
            <seg>
              Nej, jag tycker inte att man ska dricka tysk eller holländsk
              eller någon annan importerad mjölk i svenska skolor. Jag tycker
              att det var ett mycket dåligt beslut som den förra regeringen
              fattade när man beslutade att flytta kommunernas upphandlingsstöd,
              dit kommunerna kunde vända sig för att få stöd i fråga om upphandlingsreglerna,
              till den myndighet som avrått kommunerna från att ställa krav.
              Man gav kommunerna rådet: Ställ inga krav! Ta bara det billigaste,
              oavsett vad det innebär!
            </seg>
          </u>
          <u>
            <seg>
              Av den anledningen har vi ändrat den här strukturen. Vi har startat
              en ny upphandlingsmyndighet, och vi ska se till att det blir ett
              starkare stöd till kommunerna för att de faktiskt ska kunna köpa
              mat som är producerad enligt de djurskydds- och miljökrav som
              vi ställer i Sverige.
            </seg>
          </u>
          <note>
            (Applåder)
          </note>
          <note type="speaker">
            Anf. 97 ANDERS W JONSSON (C):
          </note>
          <u>
            <seg>
              Herr talman! När jag reser runt i Sverige för att träffa folk
              får jag se mycket av vårt vackra land. Jag ser vindkraftverken,
              som har blivit fler. Jag ser skogar och lantbruk som producerar
              mat och biobränslen. Jag beställer lunch av ungdomarna på restaurangen
              vid torget i staden som jag besöker. Jag passerar snabbköp och
              sjukhus där tegelpannorna numera trängs med solceller. Jag träffar
              snickaren hemma i byn som är på väg att sätta in ett fönster.
              Och jag kan, herr talman, inte låta bli att tänka att det är för
              märkligt att allt det här är sådant som regeringen vill höja skatten
              på.
            </seg>
          </u>
          <u>
            <seg>
              Ingenting är så viktigt för att Sverige ska kunna hantera framtidens
              utmaningar som just jobben. Vill vi bedriva en effektiv miljö-
              och klimatpolitik , vill vi se till att människor som flyr till
              Sverige kan komma in i det svenska samhället, vill vi se till
              att det finns livskraft i hela landet, vill vi ha en god välfärd
              och skola, ja, då behöver vi människor som arbetar och bidrar.
            </seg>
          </u>
          <u>
            <seg>
              För att fler ska få möjligheten att ha ett jobb att gå till krävs
              det en politik för småföretagen. Det är nämligen där, hos småföretagen,
              som fyra av fem nya jobb skapas. Det är inte hos Stefan Löfven
              i Regeringskansliet.
            </seg>
          </u>
          <u>
            <seg>
              I förra veckan presenterade vi i Centerpartiet vår första egna
              budget på ett decennium. Vi kallar den Sveriges jobbskaparbudget
              av just den anledningen att det är en budget som från första till
              sista sidan handlar om hur fler jobb kan skapas i Sverige.
            </seg>
          </u>
          <u>
            <seg>
              Eftersom fyra av fem nya jobb skapas i de små företagen spelar
              det faktiskt roll om det blir dyrare att anställa. Det spelar
              roll om regelkrånglet ökar. Det spelar roll om det blir högre
              trösklar och stängda dörrar till arbetsmarknaden. Det är därför
              vi i Centerpartiet föreslår att man ska göra precis tvärtom.
            </seg>
          </u>
          <u>
            <seg>
              Herr talman! Med en ansvarsfull allianspolitik som gett bättre
              villkor för jobbskapande företag kan vi konstatera att Sverige
              har klarat krisåren bra. Svensk konkurrenskraft är god, och det
              är inte svårt att i det krishärjade Europa hitta länder som bara
              kan drömma om de statsfinanser som vi har i Sverige.
            </seg>
          </u>
          <u>
            <seg>
              Vi befinner oss samtidigt i ett läge där konkurrensen från omvärldens
              ekonomier ökar, där svenska jobb och företag utmanas och där vi
              behöver föra en politik som inte raserar grunden för vår goda
              ekonomi. Det är därför som fler måste ha råd att anställa. Det
              är därför som vi måste öppna fler vägar in på arbetsmarknaden,
              och det är därför som regeringens politik med 28 miljarder i höjda
              skatter inte är rätt politik.
            </seg>
          </u>
          <u>
            <seg>
              Medan regeringen lägger fram en budget som höjer skatten på allt
              som rör sig lägger Centerpartiet fram en framåtsyftande budget
              som höjer skatten på miljöförstöring och sänker skatten på jobb
              och företagande.
            </seg>
          </u>
          <u>
            <seg>
              Herr talman! Bland det som rör sig och som regeringen följaktligen
              vill beskatta finns dessutom de snurrande vindkraftverken. De
              producerar i dag mer än tio gånger så mycket energi som när Centerpartiet
              tog plats i regeringen 2006. Bland det som ska beskattas finns
              också solceller och bio ­ bränslen.
            </seg>
          </u>
          <u>
            <seg>
              Att införa skatt på vind- och solel och höja skatter på förnybara
              bränslen vill alltså en regering göra där Miljöpartiet ingår.
              Bortförklaringarna till detta har varit många. Gustav Fridolin
              skyller på EU. Man skyller på Norge. Men faktum kvarstår. Regeringen
              har misslyckats i sina förhandlingar, och det har blivit tydligt
              att Miljöpartiets gröna visioner inför valet har blivit till röd
              skattehöjarpolitik. Miljöpartiet har svikit miljön, klimatet och
              väljarna.
            </seg>
          </u>
          <u>
            <seg>
              Sol- och vindskatten är inte första gången som Stefan Löfvens
              regering misslyckas vid förhandlingsbordet. Samma sak skedde vid
              förhandlingarna om EU:s klimatmål till 2030 där kraven på utsläppsminskningar
              blev alldeles för låga.
            </seg>
          </u>
          <u>
            <seg>
              Snart stundar ännu en viktig förhandling, nämligen den i Paris.
              Då måste ett globalt klimatavtal ingås och världens länder enas.
              Ansvaret vilar tungt på regeringen. Förlorad mark måste återtas.
              Det räcker inte med ett resultat som kan försvaras här i kammaren.
              Det krävs ett resultat som gör att vi kan se våra barn och barnbarn
              i ögonen.
            </seg>
          </u>
          <u>
            <seg>
              Herr talman! I september i år anlände en helt vanlig trebarnsfamilj
              till Malmö. Det var mamma, pappa och tre döttrar mellan fyra och
              sju år. Ankomsten till Malmö var inte särskilt dramatisk. De klev
              av ett tåg från Köpenhamn. Men tacksamheten över att vara i säkerhet
              gick det inte att ta miste på, för vägen från krigets Syrien hade
              varit kantad av faror: en bruten fot i Turkiet, två timmar i en
              båt över dödens hav till Grekland, fem dagar på järnvägsstationen
              i Budapest, bil, tåg och en vandring genom Danmark. De ville till
              Sverige. Många vill till Tyskland. Miljontals drömmer om Europa.
            </seg>
          </u>
          <u>
            <seg>
              Redan i slutet av 2014 uppskattade man att mer än 202 000 människor
              mist livet under konflikten i Syrien. Mer än 12 miljoner människor,
              mer än hälften av landets befolkning, är på flykt.
            </seg>
          </u>
          <u>
            <seg>
              Vi har ett ansvar att hjälpa de människor som kommer hit. Alla
              länder i Europa står inför dessa utmaningar. Ingen ska kunna ducka
              för att ta ansvar i denna svåra situation. Sverige kan inte göra
              mindre, men andra länder måste göra mer. Vi måste inom EU föra
              en politik som gör att mänskliga rättigheter och asylrätten kan
              försvaras.
            </seg>
          </u>
          <u>
            <seg>
              Vi har också ett ansvar för att se till att integrationen i Sverige
              kan bli bättre. Hur ska vi klara ett bra flyktingmottagande? Hur
              ska vi få fram tillräckligt med bostäder? Hur ska nya människor
              i vårt land snabbt kunna få jobb?
            </seg>
          </u>
          <u>
            <seg>
              Centerpartiet tar ansvar. Därför lägger vi fram jordnära, konkreta
              förslag för en bättre integration. Vi lägger fram förslag om att
              flytta medel från Arbetsförmedlingen till organisationer och föreningar
              som hjälper till och stöttar nyanlända. Vi lägger fram förslag
              om att kommunerna ska få verktyg för ett bra mottagande. Vi lägger
              fram förslag om snabb validering så att läkare och sjuksköterskor
              kan bidra till välfärden i stället för att sitta sysslolösa på
              asylboenden.
            </seg>
          </u>
          <u>
            <seg>
              Herr talman! Vi ser att dagens arbetsrätt reser murar runt svensk
              arbetsmarknad. Det drabbar främst de unga och de nyanlända som
              ännu inte fått sitt första jobb. Det är inte de ungas fel, och
              det är inte de nyanländas fel. Det är arbetsmarknadens fel, och
              den måste reformeras.
            </seg>
          </u>
          <u>
            <seg>
              Vi ser att bostadsmarknaden är formad för en helt annan tid och
              bidrar till att unga och nyanlända drabbas av trångboddhet och
              bostadsköer. Det är inte de ungas fel, och det är inte de nyanländas
              fel. Det är bostadsmarknadens fel, och den måste reformeras.
            </seg>
          </u>
          <u>
            <seg>
              Herr talman! Jag ska avsluta mitt anförande där jag började,
              för inget är så viktigt som jobben om vi ska klara integrationen
              eller någon annan av de stora samhällsutmaningar som vi står inför.
              Därför behövs vid sidan av sänkta kostnader för jobb och företagande
              reformer i både arbetsmarknadspolitiken och bostadspolitiken.
              Allt detta, och ganska mycket därtill, utgör Centerpartiets budgetmotion,
              Sveriges jobbskaparbudget. Det är vårt budgetförslag som från
              första till sista sidan skapar fler jobb i fler och växande företag.
            </seg>
          </u>
          <note>
            (Applåder)
          </note>
          <note type="speaker">
            Anf. 98 Statsminister STEFAN LÖFVEN (S) replik:
          </note>
          <u>
            <seg>
              Herr talman! Det var en lite märklig upplevelse att höra om Centerpartiets
              bravader på det finanspolitiska området. Det vi tog över i fjol
              var ett kraftigt budgetunderskott, och det är det vi arbetar med
              nu. Samtidigt som vi ökar investeringarna får vi se till att ta
              bort det budgetunderskott som Centerpartiet var med och bidrog
              till.
            </seg>
          </u>
          <u>
            <seg>
              Låt oss tala skatter ett litet tag. Det är helt uppenbart att
              Sverige behöver mer investeringar. Jag kan inte tolka det som
              en skattechock att en människa som tjänar 50 000 kronor i månaden
              får 30 kronor mer i skatt. Jag kallar inte det en skattechock.
            </seg>
          </u>
          <u>
            <seg>
              Under de åtta år som ni drev er skattesänkarpolitik blev det
              motsvarande nedskärningar, men Sverige har behov av investeringar.
              Det är investeringar som gör Sverige starkt. Bostäder, infrastruktur,
              vägar, forskning och klimat kräver investeringar. Då krävs det
              skatteintäkter.
            </seg>
          </u>
          <u>
            <seg>
              Centerpartiet slår till och med Moderaterna när det gäller att
              fortsätta att sänka skatter. Samtidigt säger ni att ni ska investera
              och göra det ena och det andra. Det går inte ihop. Då landar vi
              åter i ett gigantiskt budgetunderskott.
            </seg>
          </u>
          <u>
            <seg>
              Ni måste välja väg, och det har ni gjort. Ni fortsätter att sänka
              skatterna mer än något annat parti. Samtidigt visar ni vad ni
              vill när ni sänker insatserna i skolan med 3 ½ miljard kronor,
              sänker insatserna i sjukvården och omsorgen och sänker insatserna
              på miljöområdet. Det blir facit när man fortsätter att sänka skatter
              och inte inser att landet behöver investeringar. Tänk om!
            </seg>
          </u>
          <note>
            (Applåder)
          </note>
          <note type="speaker">
            Anf. 99 ANDERS W JONSSON (C) replik:
          </note>
          <u>
            <seg>
              Herr talman! Stefan Löfvens frågor visar tydligt skillnaden i
              nyckelfrågan i svensk politik: Hur ser vi till att få mer resurser
              till den gemensamma välfärden?
            </seg>
          </u>
          <u>
            <seg>
              Stefan Löfven tror att om man bara höjer skatterna tillräckligt
              mycket får vi in pengar till vård, skola och omsorg. Ingenting
              kan vara mer fel. Framför allt visar resultatet av åtta års alliansregerande
              att det inte är den vägen man ska gå.
            </seg>
          </u>
          <u>
            <seg>
              Vi lyckades under våra åtta år göra stora skattesänkningar samtidigt
              som 300 000 fler människor hade ett arbete att gå till 2014 jämfört
              med 2006. 300 000 fler människor kom i arbete. Det ledde till
              att statsskulden var lägre 2014 än 2006. Inte minst ledde det
              till att det fanns 99 miljarder, nästan 100 miljarder, mer till
              kommunsektorn.
            </seg>
          </u>
          <u>
            <seg>
              Att kommunsektorn hade större resurser, mer än 100 miljarder
              mer, 2014 än 2006 handlade delvis om att vi kunde höja statsbidragen
              till kommunerna. Men framför allt handlade det om att vi såg till
              att fler människor var i arbete.
            </seg>
          </u>
          <u>
            <seg>
              Att nu, som regeringen gör, föreslå gigantiska skattehöjningar
              med 28 miljarder på jobb och företagande kommer att få en enda
              effekt, och det är att det blir svårare för inte minst de svenska
              småföretagen. Ska vi fortsätta att ha starka finanser i den offentliga
              sektorn och kunna bekosta vård, skola och omsorg måste fler människor
              komma i arbete. Med insikten om att fyra av fem jobb skapas i
              småföretagen är det där vi måste sätta in stöten.
            </seg>
          </u>
          <note type="speaker">
            Anf. 100 Statsminister STEFAN LÖFVEN (S) replik:
          </note>
          <u>
            <seg>
              Herr talman! Ja, det är riktigt; det är i små och medelstora
              företag. Det är av det skälet som exempelvis de, entreprenörerna
              och ensamföretagarna , behöver mer riskvilligt kapital. Det är
              den strategiska fråga som regeringen nu lyfter fram. Kan de inte
              utveckla de nya idéerna, varorna och tjänsterna blir det inga
              jobb. Man måste så för att kunna skörda. Det borde Centerpartiet
              förstå.
            </seg>
          </u>
          <u>
            <seg>
              Fler människor måste komma i arbete. Det är hela nyckeln. Jag
              har därför satt upp ett tufft mål för att få ned arbetslösheten.
              Det är helt avgörande.
            </seg>
          </u>
          <u>
            <seg>
              Landet har en växande befolkning. Då funkar det inte att tro
              att man inte måste göra mer för att människor ska komma i jobb.
              Det går inte att säga till kommunsektorn: Vi får en växande befolkning,
              men ni får inte mer resurser. Då blir det färre människor, exempelvis
              i äldreomsorgen. Det fungerar inte.
            </seg>
          </u>
          <note type="speaker">
            Anf. 101 ANDERS W JONSSON (C) replik:
          </note>
          <u>
            <seg>
              Herr talman! Den avgörande frågan är hur vi kan få mer resurser
              till den gemensamma välfärden.
            </seg>
          </u>
          <u>
            <seg>
              Historien ger oss rätt. Det är inte genom höjda skatter som kommunsektorn
              har fått nästan 100 miljarder mer att röra sig med under de gångna
              åtta åren, utan det beror på att 300 000 fler människor kom i
              arbete under våra åtta år.
            </seg>
          </u>
          <u>
            <seg>
              Orsaken till att de 300 000 människorna kunde komma i arbete
              och få ett jobb att gå till var en smart näringspolitik och dessutom
              skattesänkningar som gjorde det mer lönsamt att starta företag
              och att gå till jobbet.
            </seg>
          </u>
          <u>
            <seg>
              Effekten av den politiken är uppenbar; den leder till att vi
              får betydligt mer resurser för offentlig sektor. Ökad sysselsättning
              ger mer pengar till vård, skola och omsorg. Det är så ekvationen
              ser ut.
            </seg>
          </u>
          <u>
            <seg>
              Det är därför det är så allvarligt med den politik som Stefan
              Löfven står för, därför att kraftigt höjda skatter kommer att
              leda till färre människor i jobb och därmed mindre pengar till
              vård, skola och omsorg.
            </seg>
          </u>
          <note>
            (Applåder)
          </note>
          <note type="speaker">
            Anf. 102 JIMMIE ÅKESSON (SD) replik:
          </note>
          <u>
            <seg>
              Herr talman! Jag ställde inledningsvis en ganska enkel och konkret
              fråga till den så kallade oppositionsledaren, det vill säga moderatledaren
              i denna församling: Vill man ha en annan regering så snart som
              möjligt?
            </seg>
          </u>
          <u>
            <seg>
              Vi har ytterligare tre borgerliga småpartier i Sveriges riksdag
              i dag, och Centerpartiet är ett av dem. Vi har gett den borgerliga
              så kallade opposi ­ tionen ett antal tillfällen att göra något
              åt den socialistiska regeringen och den politik som även den borgerliga
              Alliansen tycker är skadlig för Sve ­ rige.
            </seg>
          </u>
          <u>
            <seg>
              Hittills har man inte velat göra någonting, utan tvärtom har
              vi hört här i dag att man själva tycker att det skulle skapa kaos
              om man fick makten, vilket är väldigt märkligt.
            </seg>
          </u>
          <u>
            <seg>
              Nu ger vi ytterligare möjligheter. I dag har vi väckt misstroendeförklaring
              mot Sveriges finansminister. Vi har också meddelat att vi kommer
              att rösta för den moderata budgeten här i kammaren när tillfälle
              ges vid huvudvoteringen i samband med att budgeten hanteras.
            </seg>
          </u>
          <u>
            <seg>
              Min fråga till Anders W Jonsson är: Vill man ha en annan regering
              så snart som möjligt? Kommer Centerpartiet att stödja initiativen
              för att byta regering?
            </seg>
          </u>
          <note type="speaker">
            Anf. 103 ANDERS W JONSSON (C) replik:
          </note>
          <u>
            <seg>
              Herr talman! Ingemar Stenmark sa en gång: Det är svårt å förklar
              ’ för den som int ’ begrip’. Jag ska ändå försöka förklara för
              Jimmie Åkesson.
            </seg>
          </u>
          <u>
            <seg>
              Han står undrande inför att Centerpartiet inte vill inleda ett
              samarbete med Sverigedemokraterna om en gemensam budget för att
              fälla den nuvarande regeringen. Men Centerpartiet och Sverigedemokraterna
              är ju de två partier som står absolut längst ifrån varandra.
            </seg>
          </u>
          <u>
            <seg>
              Sverigedemokraterna vill fördubbla restaurangmomsen. Centerpartiet
              vill tvärtom. Vi behöver fler jobb, inte färre. Sverigedemokraterna
              röstar i Europaparlamentet gång på gång på det sätt som Putin
              vill. Centerpartiet gör tvärtom.
            </seg>
          </u>
          <u>
            <seg>
              Vi vill se till att det ska vara billigt att anställa unga. Sverigedemokraterna
              tycker precis tvärtom, att man ska göra det dyrare att anställa
              unga genom att höja ungdomsarbetsgivaravgiften.
            </seg>
          </u>
          <u>
            <seg>
              Vi tycker att det är oerhört viktigt att se till att de människor
              som finns här i dag och som har flytt från sina hemländer snabbt
              kommer i arbete. Sverigedemokraterna tycker precis tvärtom.
            </seg>
          </u>
          <u>
            <seg>
              I sakfråga efter sakfråga tycker Centerpartiet precis tvärtom
              jämfört med Sverigedemokraterna. Det, Jimmie Åkesson, är svaret
              på varför Centerpartiet inte kommer att inleda någon form av samarbete
              och ännu mindre göra sig beroende av er i några budgetdiskussioner.
            </seg>
          </u>
          <u>
            <seg>
              Frågan är nästan lika bisarr som om Jonas Sjöstedt skulle säga:
              Varför vill Centerpartiet inte samarbeta med Vänsterpartiet? Det
              beror på att vi har helt olika politik. Vi tycker tvärtom, och
              därmed finns heller inte förutsättningar för att skapa ett regeringsunderlag.
              Svårare än så är det inte.
            </seg>
          </u>
          <u>
            <seg>
              Det är därför, Jimmie Åkesson, som Centerpartiet inte kommer
              att stödja ert misstroendevotum mot finansministern, och det är
              därför vi inte på något vis kommer att bidra till att ni får inflytande
              i svensk politik.
            </seg>
          </u>
          <note>
            (Applåder)
          </note>
          <note type="speaker">
            Anf. 104 JIMMIE ÅKESSON (SD) replik:
          </note>
          <u>
            <seg>
              Herr talman! Det var också ett sätt att under hela två minuter
              inte svara på den konkreta frågan, som var om man vill ha en annan
              regering så snart som möjligt. Det svarade inte Anders W Jonsson
              på. Jag tolkar det ändå som att man inte vill det.
            </seg>
          </u>
          <u>
            <seg>
              Någon gemensam budget har jag inte stått här och föreslagit i
              det här läget. Det är något man i så fall får förhandla sig fram
              till. Däremot har jag sagt att vi kommer att rösta på den moderata
              budgeten. Det är Anders W Jonsson inte beredd att göra, tror jag
              att han säger här nu.
            </seg>
          </u>
          <u>
            <seg>
              Frågan är: Varför föredrar man en socialistisk budget som har
              tagits fram av Jonas Sjöstedt, Åsa Romson, Gustav Fridolin och
              Stefan Löfven framför den budget som läggs fram av Anna Kinberg
              Batra ? Förklara det för mig, förklara det för Centerpartiets
              väljare, Anders W Jonsson!
            </seg>
          </u>
          <note type="speaker">
            Anf. 105 ANDERS W JONSSON (C) replik:
          </note>
          <u>
            <seg>
              Herr talman! Svaret från Centerpartiet har varit klart hela tiden:
              Vi vill senast 2018 se en ny regering i det här landet, en alliansregering
              med ett starkt stöd här i kammaren och ett starkt centerparti
              som vårt alternativ.
            </seg>
          </u>
          <u>
            <seg>
              Det är också därför som vi väljer att driva en hård centerpolitik,
              och det är därför vi lägger fram en gemensam budget som vi också
              kommer att rösta på. Men vi är inte beredda att göra som Sverigedemokraterna
              föreslår, nämligen hitta gemensamma punkter, ett nytt regeringsunderlag
              och ett nytt parlamentariskt läge för att kunna försätta Sverige
              i en politisk kris.
            </seg>
          </u>
          <u>
            <seg>
              Detta är inget sällskapsspel, Jimmie Åkesson. Detta handlar om
              sakpolitik, och på de flesta sakpolitiska områden tycker Centerpartiet
              och Sverigedemokraterna precis tvärtemot varandra. Därför kommer
              vi att göra allt som står i vår makt för att minimera Sverigedemokraternas
              inflytande här i parlamentet.
            </seg>
          </u>
          <note>
            (Applåder)
          </note>
          <note type="speaker">
            Anf. 106 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! År 2015 avgörs det om vi i tid klarar att möta klimatutmaningen
              eller om vår möjlighet som mänsklighet att hindra en fullskalig
              klimatkatastrof glider oss ur händerna.
            </seg>
          </u>
          <u>
            <seg>
              Det här är inte tiden för miljöpolitiska gräl, utan det här är
              tiden för ansvar. Alla partier måste vara miljöpartier. Jag vill
              därför ställa en fråga till Anders W Jonsson om klimatet.
            </seg>
          </u>
          <u>
            <seg>
              Utifrån den centerpartistiska budgeten noterar jag att vi drar
              åt samma håll när det handlar om järnvägsunderhåll, vindkraft
              och möjligheten att bygga ett förnybart energisystem. Där finns
              en god grund för fortsatt samarbete. Det jag inte kan förstå är
              varför Centerpartiet skär i miljöskyddet och klimatpolitiken i
              sitt budgetförslag.
            </seg>
          </u>
          <u>
            <seg>
              Jag har läst den centerpartistiska budgetmotionen. Den innehåller
              nedskärningar på byggande av klimatsmarta hyresrätter och nya
              gröna stadsdelar, nedskärningar på klimatrustning av miljonprogrammets
              bostäder och skolor, nedskärningar på lokala klimatinvesteringar,
              nedskärningar på miljövård och, om några år, till och med nedskärningar
              på stödet till solceller samt nedskärningar på sanering av förorenade
              områden.
            </seg>
          </u>
          <u>
            <seg>
              Flera av investeringarna vill Centerpartiet avskaffa helt. Vad
              pengarna ska gå till är tyvärr uppenbart. Centerpartiet är ett
              av de borgerliga partier som har föreslagit de allra största skattesänkningarna.
              Man vill sänka skatten med totalt 128 miljarder kronor.
            </seg>
          </u>
          <u>
            <seg>
              Jag har inget principiellt emot skattesänkningar. Det finns en
              hel del skatter man kan sänka, men först måste man klara att möta
              de utmaningar vi står inför. Där är klimathotet den allra allvarligaste.
            </seg>
          </u>
          <u>
            <seg>
              Jag vill därför fråga Anders W Jonsson: Hur kan ni prioritera
              skattesänkningar före klimatåtgärder?
            </seg>
          </u>
          <note type="speaker">
            Anf. 107 ANDERS W JONSSON (C) replik:
          </note>
          <u>
            <seg>
              Herr talman! Precis som Gustav Fridolin har upptäckt är klimatfrågan
              oerhört viktig för Centerpartiet. Det har varit så under väldigt
              lång tid. Under regeringsåren var det en av de frågor som vi prioriterade
              absolut högst.
            </seg>
          </u>
          <u>
            <seg>
              För oss handlar dock klimatpolitik inte bara om prat utan väldigt
              mycket om resultat. När vi ser tillbaka på vad vi kunde åstadkomma
              under våra år i regeringen är vi faktiskt ganska stolta. Vi har
              tio gånger så mycket vindkraft i dag som vi hade 2006. Vi har
              fyra gånger så mycket icke-fossila bränslen som driver våra fordon
              framåt som vi hade då. Vi har en stark framväxt av biobränsle,
              som i dag till och med har passerat de fossila bränslena.
            </seg>
          </u>
          <u>
            <seg>
              I dag när EU:s kommissionär kommer hit berömmer han Sverige.
              Sverige är ett föregångsland vad gäller att klara omställningen.
              Internationella bedömare säger att om alla länder vore lika långt
              framme som Sverige skulle det inte vara något problem. Det är
              mycket tack vare de insatser som Centerpartiet gjorde i regeringsställning
              under de åtta år som vi hade ansvaret.
            </seg>
          </u>
          <u>
            <seg>
              Sedan är det så här: Om man ska bli framgångsrik i miljö- och
              klimatarbetet handlar det, Gustav Fridolin, inte om storleken
              på M iljödepartementets budget, utan det handlar om de resultat
              som man faktiskt kan åstadkomma.
            </seg>
          </u>
          <u>
            <seg>
              Det som gör mig mycket orolig är följande faktum. En av de första
              frågor som regeringen hade att ta tag i för förhandlingarna med
              Norge. Där misslyckades man kapitalt, och resultatet blir nu att
              vi i Sverige får en skatt på förnybar energi, en skatt på sol-
              och vindkraft. Ja, ni hörde rätt: Under Miljöpartiets ledning
              i regeringen accepterar Sverige en skatt på förnybar energi. Det
              gör mig, herr talman, mycket orolig för hur regeringen kommer
              att kunna lyckas i förhandlingarna i Paris.
            </seg>
          </u>
          <note type="speaker">
            Anf. 108 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Stödet till solceller åttafaldigas. Den skatt som
              Anders W Jonsson pratar om är relevant bara för anläggningar som
              är större än en 50 meters simbassäng. Alla mindre anläggningar,
              bostadsrättsföreningar och villaägare, kommer att få bättre villkor
              i dag att till exempel sälja sitt överskott till nätet. Under
              alliansåren minskade skatternas miljöstyrande effekt kraftigt.
            </seg>
          </u>
          <u>
            <seg>
              Men med det sagt: Jag vill inte på något sätt frånta Anders W
              Jonsson hans stolthet över Sveriges resultat – Sverige gör mycket
              – och jag är lika resultatfokuserad som Anders W Jonsson.
            </seg>
          </u>
          <u>
            <seg>
              Men frågan kvarstår: Hur blir det mer av klimatsmarta hyresrätter
              om ni skär bort stödet till klimatsmarta hyresrätter? Hur blir
              det bättre resultat för miljonprogrammets klimatrustning om ni
              skär bort klimatrustningen av miljonprogrammet? Hur blir det bättre
              resultat med lokala klimatinvesteringar om ni avskaffar stödet
              till lokala klimatinvesteringar? Hur blir det mer resultat på
              miljövårdens område om ni skär bort stödet till miljövård? Då
              blir ju resultaten sämre! Skattesänkningar är bra, men de kan
              väl inte rädda miljön, Anders W Jonsson?
            </seg>
          </u>
          <note type="speaker">
            Anf. 109 ANDERS W JONSSON (C) replik:
          </note>
          <u>
            <seg>
              Herr talman! Jag blir förvånad över Miljöpartiet, som tidigare
              hade stora visioner för både miljö- och klimatpolitiken. Men nu
              när man har hamnat i Regeringskansliet handlar det enbart om hur
              stort utgiftsområde som M iljödepartementet disponerar över. Det
              är den helt avgörande frågan.
            </seg>
          </u>
          <u>
            <seg>
              För oss i Centerpartiet handlar det om vilka större förändringar
              vi kan göra. Under våra år i regeringen har vi visat på oerhört
              tydliga resultat, och vi vill gå vidare. Vi har lagt fram ett
              förslag om grön skatteväxling, där man gör det dyrare att skita
              ned men samtidigt billigare att anställa.
            </seg>
          </u>
          <u>
            <seg>
              Svaret på det från Miljöpartiet, som tidigare också var ett parti
              som försvarade och drev frågan om grön skatteväxling, är att vi
              nu ska börja lägga skatt också på förnybar energi. Det är fullkomligt
              obegripligt hur Miljöpartiet efter ett år i Regeringskansliet
              helt har tappat sina visioner på det här området. Det gör mig
              besviken.
            </seg>
          </u>
          <note type="speaker">
            Anf. 110 JONAS SJÖSTEDT (V) replik:
          </note>
          <u>
            <seg>
              Herr talman! Under dina repliker, Anders W Jonsson, har du lyckats
              säga både att det är omöjligt att jobba med Vänsterpartiet och
              att det är så bra att ni har byggt ut den förnybara energin så
              mycket. Jag vill bara i all stillhet påminna om att det var en
              uppgörelse mellan Vänsterpartiet, Centerpartiet och Socialdemokraterna
              som lade grunden för den utbyggnaden. Men det var inte det jag
              tänkte fråga om.
            </seg>
          </u>
          <u>
            <seg>
              Centerpartiet har länge velat sänka en undersköterskas lön. Ni
              har krävt lägre ingångslöner. Nu vill ni också inskränka hennes
              rätt att strejka, hennes rätt att säga ifrån och ta en konflikt
              för lön och arbetsvillkor som är goda.
            </seg>
          </u>
          <u>
            <seg>
              Om Centerns förslag att inskränka rätten till sympatiåtgärder
              blir verklighet är det just undersköterskorna och andra i den
              offentliga sektorn som kan drabbas hårdast. Det är de som kommer
              att få svårast att försvara sig och sina arbetsvillkor. Det är
              de som kommer att få se sina löner och arbetsvillkor försämras.
              Centerns förslag om att inskränka strejkrätten kommer inte heller
              att leda till fler jobb utan bara till sämre villkor för alla
              som arbetar.
            </seg>
          </u>
          <u>
            <seg>
              I Finland regerar Centerpartiet, och man kan se hur centerpolitik
              kan fungera i praktiken. Där har ert systerparti tagit ifrån undersköterskorna
              en del av deras semester och en del lönetillägg. Man har gjort
              ett ingrepp rakt in i den fria förhandlingsrätten. För en månad
              sedan stod Finland stilla i strejk i protest mot Centerpartiets
              ingrepp i den fria förhandlingsrätten. Det är en föraning av vad
              vi skulle kunna få uppleva om ni gör allvar av era stämmobeslut
              att inskränka arbetstagarnas rätt till konflikt.
            </seg>
          </u>
          <u>
            <seg>
              Samtidigt är ni inte speciellt tydliga med hur ni vill inskränka
              strejkrätten. Men, Anders W Jonsson, nu har du två hela minuter
              att berätta för Sveriges undersköterskor hur du vill beskära dem
              på rätten att ta konflikt för sina arbetsvillkor.
            </seg>
          </u>
          <note type="speaker">
            Anf. 111 ANDERS W JONSSON (C) replik:
          </note>
          <u>
            <seg>
              Herr talman! Jag kan börja med att dementera: Centerpartiet tycker
              inte att vi ska sänka lönen för undersköterskor.
            </seg>
          </u>
          <u>
            <seg>
              Vad Centerpartiet har sagt vad gäller strejkrätten är att vi
              måste ha en proportionalitet gentemot de åtgärder som vidtas framför
              allt mot den enskilda ensamföretagaren – där vill vi se förändringar.
              Det har jag förståelse för att Jonas Sjöstedt inte ser.
            </seg>
          </u>
          <u>
            <seg>
              Det grundproblem som vi har i Sverige är att vi under en lång
              rad år har byggt upp mycket stora murar runt den svenska arbetsmarknaden.
              Det har självklart till viss del känts skönt för dem som befinner
              sig innanför. Men de som har fått betala priset för detta, Jonas
              Sjöstedt, är alla hundratusentals som lever i utanförskap och
              aldrig har fått chansen att komma in. Väldigt många av dem är
              ungdomar. Sverige har en hög ungdomsarbetslöshet. Inte minst är
              väldigt många av dem nyanlända till Sverige.
            </seg>
          </u>
          <u>
            <seg>
              Vi är beredda att vidta åtgärder för att se till att minska murarna
              runt den svenska arbetsmarknaden, för att öka chansen för de här
              människorna att komma in. Lönesättning är självklart en sak för
              arbetsmarknadens parter. Däremot kan man hitta andra vägar in.
              Detta är en av de riktigt stora utmaningar som Sverige står inför,
              inte minst med tanke på den flyktingsituation som vi har nu.
            </seg>
          </u>
          <u>
            <seg>
              Vi är beredda att vända varje blad för att se till att fler människor
              får ett jobb. Men det är uppenbart att det för Vänsterpartiet
              är viktigare att slå vakt om de rättigheter som man har om man
              befinner sig innanför murarna.
            </seg>
          </u>
          <note type="speaker">
            Anf. 112 JONAS SJÖSTEDT (V) replik:
          </note>
          <u>
            <seg>
              Herr talman! Det finns ingen motsättning mellan goda arbetsvillkor
              och många arbetstillfällen. Det är en omhuldad borgerlig myt att
              det är på det sättet.
            </seg>
          </u>
          <u>
            <seg>
              Det är inte heller så att vi får mer konflikter med goda villkor
              för att ta konflikter på arbetsmarknaden. Vi har ganska få konflikter
              i Sverige. Det bygger på att löntagarna har en rättighet och en
              styrkeposition.
            </seg>
          </u>
          <u>
            <seg>
              Ni är unika i och med att ni vill begränsa rätten att ta konflikt
              för sina arbetsvillkor. Men ni är inte tydliga. Hur, Anders W
              Jonsson, vill ni inskränka strejkrätten? Jag tycker att du är
              extremt otydlig. Vilka lagar ska ändras? Vilka ska omfattas? Hur
              kommer undersköterskan att påverkas? Kommer hon att ha samma rätt
              att ta till konflikt på arbetsmarknaden när det faktiskt behövs
              för att försvara arbetsvillkoren?
            </seg>
          </u>
          <note type="speaker">
            Anf. 113 ANDERS W JONSSON (C) replik:
          </note>
          <u>
            <seg>
              Herr talman! Detta är en av de riktigt stora utmaningar som det
              svenska samhället står inför. Hur ska vi se till att de människor
              som saknar utbildning och befinner sig långt från den svenska
              arbetsmarknaden kan komma in?
            </seg>
          </u>
          <u>
            <seg>
              Här krävs ett flertal åtgärder. Ett sätt är förstås att se till
              att man har låga skatter för människor som står utanför. Men något
              annat helt avgörande är hur vi ser på arbetsrätten och de murar
              som vi har byggt upp runt arbetsmarknaden.
            </seg>
          </u>
          <u>
            <seg>
              Centerstämman tog nyligen ställning för att man ska titta på
              detta med proportionalitet. Där kommer vi att återkomma med förslag
              på hur det kan se ut i detalj. Men vi kommer aldrig att vika från
              vårt mål, nämligen att se till att fler människor – inte färre
              – kommer in på arbetsmarknaden. Det var länge sedan det var så
              angeläget att åstadkomma just det som i den situation som vi nu
              står inför.
            </seg>
          </u>
          <note>
            (Applåder)
          </note>
          <note type="speaker">
            Anf. 114 JONAS SJÖSTEDT (V):
          </note>
          <u>
            <seg>
              Herr talman, ledamöter! Vi befinner oss i ett allvarligt och
              osäkert politiskt läge. Det är ett läge som ställer krav på oss
              som politiska ledare. Vi behöver kanske påminna oss själva om
              att när vi fattar beslut och när vi blockerar beslut påverkar
              vi människors livsvillkor.
            </seg>
          </u>
          <u>
            <seg>
              Vi har ett ansvar för att inte genom plötsliga utspel och oansvariga
              ord och handlingar skapa politisk oro och ekonomisk osäkerhet.
              Samtidigt som vi har den här debatten är Alliansens partiledare
              ute i foajén och ger olika bud om hur det ska se ut för Sveriges
              statsbudget nästa år. Så kan det inte se ut om man ska vara ett
              seriöst regeringsalternativ.
            </seg>
          </u>
          <u>
            <seg>
              Vad innebär det att ta ansvar? Det innebär att inte försöka sabotera
              för sina politiska motståndare utan i stället vara konstruktiv
              och söka politiska lösningar, att inte skapa osäkerhet genom att
              vara otydliga med vad vi vill eller hur vi tänker handla utan
              ge raka besked och att inte ställa utsatta grupper mot varandra
              genom att beskriva flyktingar som gökungar. Men framför allt innebär
              det att inte ducka för de verkliga utmaningar som vi står inför.
            </seg>
          </u>
          <u>
            <seg>
              En av dessa utmaningar är den bostadsbubbla som en rad institutioner
              nu varnar för. En bred uppgörelse om en avtrappning av ränteavdragen
              skulle kyla ned en överhettad bostadsmarknad. Vi vet att det är
              allvar. En krasch skulle kunna få katastrofala följder både för
              Sveriges och för många svenskars ekonomi. Glädjande nog är det
              nu fler partier som ansluter sig till vårt förslag om en stegvis
              och tydlig avtrappning av ränteavdragen. Men ännu finns det partier
              som säger nej, inte för att de tvivlar på att det är rätt åtgärd
              – det tror jag inte att de gör – utan för att de är oroliga för
              vad det skulle betyda för deras opinionssiffror. I det här allvarliga
              läget har vi inte råd med den typen av populism.
            </seg>
          </u>
          <u>
            <seg>
              Därför föreslår vi – och vi uppmanar regeringen att kalla till
              detta – samtal mellan partierna för att få till stånd en bred
              och långsiktig överenskommelse om en avtrappning av ränteavdragen.
              Att sluta en sådan uppgörelse vore att ta ansvar för Sveriges
              ekonomi.
            </seg>
          </u>
          <u>
            <seg>
              En annan utmaning är att så stora antal medmänniskor nu söker
              skydd i vårt land undan krig och förföljelse. Det är en utmaning;
              det ser vi alla. Men vi har klarat av det hittills tack vare en
              väl fungerande offentlig förvaltning och fantastiska insatser
              från frivilliga svenskar. Att ta emot 1 000 eller 2 000 flyktingar
              om dagen är en utmaning också för ett så väl fungerande samhälle
              som det svenska. Vi vet att stora utmaningar lika gärna kan leda
              till skärpta motsättningar som till att föra människor samman.
              Hittills har vi sett många exempel på det senare. Om vi vill att
              det ska fortsätta så behöver vi visa de människor som nu öppnar
              sina hjärtan att vi inte accepterar att andra passar på att fylla
              sina plånböcker.
            </seg>
          </u>
          <u>
            <seg>
              Vi ska ha ordning i flyktingmottagandet. För mig betyder det
              hårdare tag mot dem som skor sig på andras olycka – inte mot dem
              som söker skydd undan krig och förföljelse. Det är inte okej att
              företag begär 3 500 kronor per dygn för att ta hand om ensamkommande
              flyktingbarn eller att de tar ut mer än varannan krona av omsättningen
              i vinst. Vänsterpartiet och regeringen är överens om att välfärden
              inte ska drivas av vinstintresse. Men vi måste göra vad vi kan
              redan nu för att minska utrymmet för profitörerna. En anledning
              till att priserna pressas upp är bristen på boenden. Ett skäl
              till denna brist är att omkring 10 000 flyktingar som har fått
              uppehållstillstånd sitter fast på flyktingboenden. De behöver
              få komma till en kommun för att börja sitt liv i Sverige, och
              de nya asylsökande som nu kommer behöver deras platser på förläggningarna.
            </seg>
          </u>
          <u>
            <seg>
              Att alla kommuner tar sin del av ansvaret och tar emot flyktingar
              är lösningen för de människor som nu förvägras möjligheten att
              börja lära sig svenska och skaffa sig ett arbete. Därför var det
              så glädjande att höra om hur flera hundra Vellingebor i söndags
              tog varandra i handen och bildade en kedja runt kommunhuset för
              att kräva att deras kommun ska ta sin del av ansvaret för de människor
              som söker skydd. Jag tror att även du, Anna Kinberg Batra , innerst
              inne inser att de rikaste moderatledda kommunerna i vårt land
              måste börja ta emot flyktingar.
            </seg>
          </u>
          <u>
            <seg>
              För att klara de utmaningar som vi står inför och som väntar
              oss i framtiden behöver vi göra vårt samhälle starkare och mer
              motståndskraftigt, och vi behöver bygga bort bostadsbristen. Vi
              vill göra det genom att minska klyftorna och bygga ut välfärden.
              Andra vill i stället sänka skatten för dem som tjänar mest. Det
              är ett vägval. I det förslag till budget som vi har förhandlat
              fram med regeringen har vi fått igenom viktiga välfärdsreformer
              som förstärkt primärvård för kvinnor med låg inkomst och en kompetenshöjning
              inom äldre- och funktionshinderomsorgen. Vi är också överens om
              reformer som minskar klyftorna, såsom höjd grundnivå i föräldraförsäkringen
              och slopad bortre tidsgräns i sjukförsäkringen. Det är en budget
              som innebär att vi bygger ut människors välfärd.
            </seg>
          </u>
          <u>
            <seg>
              Vi fogar också nya byggstenar till välfärdsbygget som avgiftsfri
              mammografi för alla kvinnor, avgiftsfri tandvård för unga och
              avgiftsfri primärvård för de allra äldsta. Det är en budget som
              tar sig an de utmaningar som vi står inför. En sådan utmaning
              är den växande psykiska ohälsan bland unga. Särskilt utsatta är
              unga tjejer. Var tredje tjej i gymnasiet känner oro eller ångest
              i sin vardag. Därför stärker vi psykiatrin och ungdomsmottagningarna.
            </seg>
          </u>
          <u>
            <seg>
              Jag är nöjd både med budgeten i dess helhet och med vårt bidrag
              till denna budget. Jag ser fram emot att riksdagen ska anta den
              senare i höst och göra verklighet av våra satsningar på alltifrån
              pedagogiska utemiljöer på fritidshem och skolor till kollektivtrafik
              på landsbygden. Samtidigt är jag otålig och vill gå vidare. Det
              finns så mycket vi behöver göra ytterligare, inte minst när det
              gäller klimatet, bostäderna och investeringarna.
            </seg>
          </u>
          <u>
            <seg>
              Efter att de borgerliga partierna rev upp decemberöverenskommelsen
              handlar det nu mycket om politisk taktik. Vem gör upp med vem,
              och hur? Men för mig handlar det om vilken färdriktning Sverige
              ska ha som land. Om regeringen fortsätter att samarbeta med Vänsterpartiet
              vet vi vad vi får. Vänsterpartiet är att lita på. Vi springer
              inte omkring där ute i foajén och pratar om att vi kan göra på
              ett annat sätt i nästa års budget. Vi står vid vårt ord. Vi är
              tydliga med vad vi vill, och vi sätter inte utsatta grupper mot
              varandra. Det blir minskade klyftor och utbyggd välfärd när vi
              är med och samarbetar. Om regeringen väljer att samarbeta med
              borgerliga partier blir resultatet i stället sänkta skatter för
              dem som tjänar mest och nedskärningar i välfärden.
            </seg>
          </u>
          <u>
            <seg>
              Det moderna Sverige, det land som vi har växt upp i, har präglats
              av att vi har haft mindre klassklyftor än andra länder och en
              relativt väl fungerande välfärd som har hjälpt människor när de
              behöver hjälp. Det är viktiga tillgångar för vårt land. De är
              en viktig del av förklaringen till den tillit som vi känner till
              varandra. Det är en tillit som i sig kanske är vår dyrbaraste
              tillgång eftersom den gör att vi vågar utgå ifrån att även den
              som vi inte känner faktiskt vill oss väl.
            </seg>
          </u>
          <u>
            <seg>
              Jag är övertygad om att det vore ett misstag att äventyra denna
              tillit genom att låta klyftorna växa och välfärden förfalla, särskilt
              i en tid av stora utmaningar som fordrar ett starkt och motståndskraftigt
              samhälle.
            </seg>
          </u>
          <u>
            <seg>
              Herr talman! Med dessa ord vill jag tacka för ordet.
            </seg>
          </u>
          <note>
            (Applåder)
          </note>
          <note type="speaker">
            Anf. 115 ANNA KINBERG BATRA (M) replik:
          </note>
          <u>
            <seg>
              Herr talman! Jag kan hålla med Jonas Sjöstedt om en sak, nämligen
              att vi har en orolig omvärld och att det är viktigt att vi slår
              vakt om välfärden och tilliten här i Sverige. Men sedan går våra
              åsikter isär om vad man gör åt detta.
            </seg>
          </u>
          <u>
            <seg>
              Jag vill ställa en fråga till Jonas Sjöstedt. I regeringens budget,
              som Jonas Sjöstedt har varit med och förhandlat om och står bakom,
              överges målet om minst 20 000 poliser. Vänsterpartiet har dessutom
              gjort sig känt för att vilja mildra straffen och släppa ut dömda
              brottslingar tidigare än i dag – och detta i ett samhälle där
              vi tyvärr har sett tunga kriminella uppgörelser. I till exempel
              Göteborg beskriver en polisman hur de inte kan vara närvarande
              på det sätt de skulle behöva. Det innebär att kriminella får vara
              mer eller mindre ostörda. Vi moderater har i vår budgetmotion
              föreslagit 1 000 fler poliser och skärpta straff.
            </seg>
          </u>
          <u>
            <seg>
              Jag vill fråga Jonas Sjöstedt: Hur ökar vänsterpolitiken tryggheten
              eller tilliten i samhället?
            </seg>
          </u>
          <note type="speaker">
            Anf. 116 JONAS SJÖSTEDT (V) replik:
          </note>
          <u>
            <seg>
              Herr talman! Jag vill tacka Anna Kinberg Batra för denna mycket
              viktiga fråga. Man kan iblan d få ett intryck av debatten att
              de allvarliga våldsbrotten i Sverige ökar. Det gör de dessbättre
              inte. De går ned. Det gäller till exempel antalet mord. Men det
              är aldrig en ursäkt för att inte göra allt man kan för att bekämpa
              den tunga organiserade kriminaliteten.
            </seg>
          </u>
          <u>
            <seg>
              Jag tror att det är viktigt att se att lösningarna är komplexa.
              Vi ska ha tillräckligt många poliser, men de måste arbeta på rätt
              sätt. De måste arbeta nära socialtjänst och nära de människor
              som bor i ett område. De måste arbeta nära Skattemyndigheten.
              Det är då man är riktigt framgångsrik.
            </seg>
          </u>
          <u>
            <seg>
              Det finns goda exempel. Ta Södertälje, som har plågats av mycket
              tung kriminalitet – precis den sorts kriminalitet som Anna Kinberg
              Batra berättar om. Det var när man slöt sig samman, när polisen
              blev ännu mer närvarande, när Skattemyndigheten gick på dem som
              tjänade pengar på den tunga kriminaliteten och som aldrig åkte
              fast och när socialtjänsten gick in och aktivt punktmarkerade
              ungdomar som var i riskzonen för att rekryteras till de kriminella
              gängen som utvecklingen faktiskt vände i Södertälje.
            </seg>
          </u>
          <u>
            <seg>
              Jag tror att det är den typen av lösningar vi måste titta på.
              Det finns en rad internationella erfarenheter som visar att det
              sällan påverkar kriminaliteten att bara höja straffen. Ibland
              kan det vara nödvändigt att skärpa straffen, och vi har varit
              öppna för det till exempel när det gäller vapenlagstiftningen
              och bestämmelserna om grova vapenbrott. Det kan nämligen ge polisen
              ytterligare befogenheter att ingripa när man misstänker att grova
              vapenbrott kan begås. Annars är det dock någonting som passar
              bra i talet om hårdare tag men ofta inte hjälper de människor
              som faktiskt är utsatta för kriminalitet.
            </seg>
          </u>
          <u>
            <seg>
              Till skillnad från vad som skedde under de borgerliga åren kommer
              vi inte att lämna Sveriges förorter i sticket. Vi kommer inte
              att låta servicen utarmas och ungdomarna gå arbetslösa. Det är
              också viktigt för att skapa den framtidstro och de möjligheter
              unga människor förtjänar och som gör att de står emot att dras
              in i kriminella handlingar.
            </seg>
          </u>
          <note type="speaker">
            Anf. 117 ANNA KINBERG BATRA (M) replik:
          </note>
          <u>
            <seg>
              Herr talman! Den öppenhet för skärpta straff Jonas Sjöstedt talar
              om vore ju en nyhet i jämförelse med till exempel raderna av tillkännagivanden
              från riksdagens justitieutskott och denna kammare till förmån
              för just hårdare straff när det gäller brott inom ramen för grov
              organiserad brottslighet. Här finns det ett antal tillfällen då
              vi har haft en riksdagsmajoritet för hårdare straff men där regeringen
              av någon anledning valt att inte återkomma.
            </seg>
          </u>
          <u>
            <seg>
              Det finns enligt studier 55 områden i Sverige där kriminella
              nätverk har tagit över. Då är det bra med myndighetssamarbete,
              men det räcker inte, Jonas Sjöstedt. Att ha samverkan mellan myndigheter
              räcker inte mot grov organiserad brottslighet. Jag får inget svar
              på frågan varför målet om 20 000 poliser ska överges eller frågan
              varför det skulle vara att säkra tryggheten och tilliten i samhället
              att säga nej 1 000 fler poliser i just de här områdena. Det är
              Jonas Sjöstedt som lämnar förorten i sticket.
            </seg>
          </u>
          <note type="speaker">
            Anf. 118 JONAS SJÖSTEDT (V) replik:
          </note>
          <u>
            <seg>
              Herr talman! Jag tror att populism är farligt, Anna Kinberg Batra
              , och jag tror att populism i sådana här komplexa och svåra utmaningar
              är extra farligt.
            </seg>
          </u>
          <u>
            <seg>
              Det är så enkelt att säga att några poliser till och lite hårdare
              straff löser allt. Sedan kan man titta på forskning och erfarenheter
              och se att verkligheten är betydligt mer komplicerad än så. Ibland
              måste man ta till sig att verkligheten är mer komplicerad. Hur
              får vi kriminella att inte bli ännu mer kriminella när de hamnar
              i fängelse? Hur ger vi dem i stället en väg ut ur kriminaliteten?
              Hur skär vi av vägarna för nyrekrytering till de kriminella gängen
              samtidigt som vi låter våra poliser ha de redskap de behöver för
              att bekämpa tung brottslighet?
            </seg>
          </u>
          <u>
            <seg>
              Polisyrket är ett svårt och viktigt arbete. Poliserna har min
              fulla respekt för det viktiga arbete de utför i Sverige. Men har
              de inte stöd av en samhällsutveckling som gör att det finns framtidstro
              hos de människor som riskerar att rekryteras till de kriminella
              gängen gör vi deras arbete så mycket svårare. Det är där vi skiljer
              oss åt, Anna Kinberg Batra .
            </seg>
          </u>
          <note>
            (Applåder)
          </note>
          <note type="speaker">
            Anf. 119 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! 2015 är det år då det avgörs om vi klarar av att
              möta klimathotet i tid eller om vår möjlighet som mänsklighet
              att undvika en fullskalig klimatkatastrof glider oss ur händerna.
              Detta är inte tiden för miljöpolitiska gräl, utan det är tiden
              för ansvar. Alla partier måste vara miljöpartier, och därför vill
              jag fråga även Jonas Sjöstedt om klimatet.
            </seg>
          </u>
          <u>
            <seg>
              Frågan handlar om företagens engagemang för miljön. De nya lösningar
              som behövs för att möta klimathotet växer ju fram hos företag
              som tar klimathotet på allvar. De lösningar vi redan känner till
              måste produceras, komma ut på marknaden och konkurrera ut gårdagens
              fossilprodukter. Kraften i den ekonomiska omvandlingen måste användas
              för att möta klimat- och resursproblemen. I stället för ”mer,
              mer, mer” behövs det bättre lösningar, smartare produktionssätt
              och mindre energi- och råvaruförbrukning.
            </seg>
          </u>
          <u>
            <seg>
              Därför behövs det ekonomiska styrmedel, och där är två typer
              av företag särskilt viktiga. Den ena typen är innovationsföretag,
              som i framkanten av utvecklingen kan finna lösningar. Den andra
              typen är – faktiskt – några av de mest traditionella företag vi
              har, nämligen jord- och skogsbruk. Det är där framtidens drivmedel,
              energi och byggmaterial tillverkas.
            </seg>
          </u>
          <u>
            <seg>
              Regeringen och Vänsterpartiet har kommit överens om en bra budget
              som ligger på riksdagens bord, men Jonas Sjöstedt har gjort klart
              att han skulle vilja införa en del nya skatter. När jag studerar
              vilka skatter Vänsterpartiet vill införa blir det tydligt för
              mig att det är skatter som riskerar att slå mot just de innovationer
              av gröna näringar vi behöver. Förmögenhetsskatt skulle effektivt
              försvåra kapitalförsörjningen till små, snabbväxande innovationsföretag.
              Arvsskatt hindrar generationsskiften i jordbruk, skogsbruk och
              andra familjeföretag.
            </seg>
          </u>
          <u>
            <seg>
              I dessa delar är jag rädd att skattepolitiken ni företräder skulle
              vara skadlig för miljön, Jonas Sjöstedt. Vi kräver gärna av andra
              att det ska finnas en miljökonsekvensanalys av alla beslut, och
              jag vill därför fråga om Vänsterpartiet har gjort en analys av
              vad arvsskatt, förmögenhetsskatt och er övriga skattepolitik skulle
              göra för företagens möjligheter att bidra i klimatarbetet.
            </seg>
          </u>
          <note type="speaker">
            Anf. 120 JONAS SJÖSTEDT (V) replik:
          </note>
          <u>
            <seg>
              Herr talman! Tack för frågan, Gustav Fridolin. Jag sa i ett tidigare
              replikskifte att vi kunde utfärda ett intyg på att Miljöpartiet
              inte är ett vänsterparti, och du kan få en guldstjärna och ett
              blått band på det intyget också.
            </seg>
          </u>
          <u>
            <seg>
              I Sverige i dag är det så att 40 procent – det är osäker statistik
              – av förmögenheten finns hos den rikaste procenten av befolkningen.
              85 personer i världen äger mer än vad halva mänskligheten gör.
              Alla som tycker att det är rimligt röstar emot en förmögenhetsskatt,
              och alla som tycker att det är orimligt inser att det här finns
              utrymme att bidra mer till samhällsutvecklingen.
            </seg>
          </u>
          <u>
            <seg>
              Det är samma sak med arvsbeskattningen; i de flesta länder runt
              om i världen har man någon form av arvsbeskattning. Jag inser
              dock att vi måste se till att en sådan inte förhindrar generationsskiften
              i jordbruk eller småföretag. Man kan ha olika modeller för det,
              och vi är helt öppna för en diskussion. Att inte vilja bekämpa
              denna bisarra anhopning av förmögenheter hos allt färre människor
              tycker jag dock är illa.
            </seg>
          </u>
          <u>
            <seg>
              Vi kan göra mycket mer, och jag ska ge exempel på saker där vi
              är helt öppna för att vidareutveckla vår politik tillsammans.
              Vi skulle vilja ha ett högre klimatmål i Sverige och ett eget
              klimatmål när vi åker till Paris, i stället för att ducka bakom
              EU:s ganska svaga klimatmål. Vi skulle vilja ta bort CDM-åtgärder
              som en del av de svenska klimatåtgärderna. Vi ska göra läxan på
              hemmaplan – vi kan bli mycket grönare.
            </seg>
          </u>
          <u>
            <seg>
              Vi skulle vilja komma ihåg kolbiten från i fjol och inse att
              en av de viktigaste saker vi kan göra är att inte sälja Vattenfalls
              kolgruvor utan faktiskt avveckla dem. Jag vet att du tycker som
              jag i det fallet, Gustav Fridolin. Genom att investera i solel
              , vilket vi delvis har börjat med, kan vi skapa en helt ny bransch
              i Sverige – vi kan se hur den finns i Tyskland men inte i Sverige.
            </seg>
          </u>
          <u>
            <seg>
              Vi borde också ta bort subventioner för miljöförstörande verksamhet,
              till exempel nedsättningar i koldioxidbeskattningen, samtidigt
              som vi hjälper svenskt jordbruk och svenskt fiske att ställa om
              till miljövänliga bränslen. Det är att ta klimatfrågan på allvar.
              Vi är redo. Är ni?
            </seg>
          </u>
          <note type="speaker">
            Anf. 121 Utbildningsminister GUSTAV FRIDOLIN (MP) replik:
          </note>
          <u>
            <seg>
              Herr talman! Jag tycker att många av de förslag Jonas Sjöstedt
              förde fram är bra. En hel del är, precis som Jonas Sjöstedt konstaterar,
              sådant vi nu jobbar för tillsammans.
            </seg>
          </u>
          <u>
            <seg>
              Jag tror också att jämlikhet är viktigt för att nå klimat- och
              miljömålen, men en av anledningarna till att jag aldrig kommer
              att vara socialist är att jag någonstans inte tror att man kan
              driva en politik utifrån att man har en princip som leder till
              en absolut sanning i varje fråga. Det är på något sätt så Vänsterpartiet
              ofta argumenterar, till exempel nu när vi tar upp arvsskatten
              och förmögenhetsskatten.
            </seg>
          </u>
          <u>
            <seg>
              Vi har provat dessa saker i Sverige, och en del av det har Miljöpartiet
              och Vänsterpartiet varit med och avskaffat tillsammans – just
              för att vi såg att de effektivt slog undan möjligheten till kapitalförsörjning
              och innova ­ tionsföretag. Förmögenhetsskatten blev en skatt enbart
              för dem som inte planerade bort sina skatter utan ville använda
              dem till att få företag att växa i Sverige. Arvsskatten var skadlig
              för generationsskiften i jord- och skogs ­ bruksföretag, det vill
              säga precis dem vi behöver för att klara klimathotet .
            </seg>
          </u>
          <note type="speaker">
            Anf. 122 JONAS SJÖSTEDT (V) replik:
          </note>
          <u>
            <seg>
              Herr talman! Jag är övertygad om att jämlika samhällen är bättre
              på så många fler sätt än de ojämlika samhällena. Våra samhällen
              går åt fel håll. Det är en liten, liten grupp – den rikaste procenten
              – som kontrollerar förmögenheterna, och det är ett hinder för
              klimatomställningarna. Om vi lever som Carl Bildt allihop, och
              flyger oftare än vi är på marken, förstör vi den här planetens
              klimat på nolltid. Men som någon sa till mig: Oj, vilken vecka
              det skulle vara den vecka vi höll på!
            </seg>
          </u>
          <u>
            <seg>
              Det är inte rimligt att kräva att vanliga människor ska ställa
              om sina liv genom att köpa miljöbilar och sätta upp solpaneler
              samtidigt som den rikaste delen av samhället kan fortsätta förstöra
              så oändligt mycket mer. Det kommer inte att funka. Klimatfrågan
              handlar i grunden om en jämlik fördelning av alltför knappa ekologiska
              resurser. Då kan du inte ge världens alla Carl Bildt ett fribrev,
              Gustav Fridolin, utan då behöver du en förmögenhetsskatt och en
              arvsskatt.
            </seg>
          </u>
          <note type="speaker">
            Anf. 123 ANDERS W JONSSON (C) replik:
          </note>
          <u>
            <seg>
              Herr talman! Med mer än 60 miljoner på flykt i världen har vi
              i Sverige och EU ett särskilt ansvar att ta. Det handlar om att
              ge dem som söker det en fristad här, och dessutom en väg in i
              samhället.
            </seg>
          </u>
          <u>
            <seg>
              Jobbet är nyckeln till en fungerande integration. Det är därför
              vi i Centerpartiet hela tiden har prioriterat att korta vägen
              från krig och flykt till jobb och bostad.
            </seg>
          </u>
          <u>
            <seg>
              Det är ingen tvekan om att Vänsterpartiet i diskussionen är tydligt
              med att Sverige ska erbjuda flyktingar en fristad. Men problemet,
              som jag ser det, är hur man ser på integrationen och möjligheten
              för dem som kommer att faktiskt få ett jobb.
            </seg>
          </u>
          <u>
            <seg>
              I den budget som Vänsterpartiet lägger fram tillsammans med regeringen
              är prioriteringen tydlig: Höj skatten på jobb och företagande.
              Bara det minskar ju ganska drastiskt möjligheten för nyanlända
              att etablera sig på arbetsmarknaden. Men som om det inte vore
              nog vill Vänsterpartiet att det inte ska gå att hitta ett deltidsjobb,
              eftersom man straffar den som är asylsökande med att omedelbart
              då ta bort etableringsersättningen. Den som är ny i Sverige kan
              därmed inte längre vara säker på att det skulle löna sig att arbeta.
            </seg>
          </u>
          <u>
            <seg>
              Dessutom vill Vänsterpartiet gå ännu längre än så. När man läser
              om Vänsterpartiets arbetsmarknadspolitik, som vi tidigare har
              diskuterat, blir det tydligt att ni kraftigt vill försvåra möjligheten
              till tillfälliga anställningar.
            </seg>
          </u>
          <u>
            <seg>
              Vänsterpartiet vill alltså för det första göra det dyrare att
              anställa genom höjda skatter på jobb och företagande, för det
              andra göra det mindre lönsamt för nyanlända att jobba genom att
              ta deras ersättning från första dagen och för det tredje höja
              trösklarna in på arbetsmarknaden genom att stoppa de tillfälliga
              anställningarna.
            </seg>
          </u>
          <u>
            <seg>
              Min fråga till Jonas Sjöstedt blir därför: Hur kan en sådan politik
              leda till att de som nyss har kommit till Sverige snabbare kommer
              i jobb?
            </seg>
          </u>
          <note type="speaker">
            Anf. 124 JONAS SJÖSTEDT (V) replik:
          </note>
          <u>
            <seg>
              Herr talman! Jag ska först uttrycka min samsyn med Centerpartiet
              i den grundläggande frågan. Jag är övertygad om att Centerpartiet,
              Annie Lööf och Anders W Jonsson kommer att stå upp för en human
              flyktingpolitik och att ni inte kommer att börja vackla i frågan,
              som tyvärr en del andra borgerliga partier gör. Det tycker jag
              känns bra i det här läget.
            </seg>
          </u>
          <u>
            <seg>
              Sedan är då frågan varför vi vill ha en annan politik än den
              som ni bedrev under åtta år där skattesänkningar och marknadsreformer
              ansågs höja sysselsättningen. Ja, det enkla svaret är att det
              inte funkade. Provar man någonting inte bara ett år, två år och
              fem år utan i åtta år och det inte funkar utan arbetslösheten
              blivit högre, då är det dags att tänka nytt.
            </seg>
          </u>
          <u>
            <seg>
              Centerpartiet verkar tro att om någonting misslyckas rejält ska
              man göra det ännu mer för att det ska lyckas. Jag tror att logiken
              är den omvända, att man måste prova någonting annat i stället.
            </seg>
          </u>
          <u>
            <seg>
              Ta de sänkta arbetsgivaravgifterna för ungdomar. Ni är ju den
              ståndaktige tennsoldaten här som står kvar. De andra borgerliga
              partierna har sagt att det var ett stort slöseri med pengar. Vi
              får fyra gånger så många jobb om vi använder de pengarna i till
              exempel välfärden än vad vi får genom att strö ut dem som en allmän
              subvention till unga människor som redan har ett arbete. Det är
              svaret.
            </seg>
          </u>
          <u>
            <seg>
              Vi är helt enkelt övertygade om att vår politik som ökar investeringarna,
              både de offentliga och privata, ger fler arbeten än en sådan här
              enkel skattesänkarpolitik.
            </seg>
          </u>
          <u>
            <seg>
              Det är modigt av borgerliga politiker att tala om etablering.
              Faktum är att ert förhastade beslut att lägga etableringen på
              Arbetsförmedlingen och ha ett system med lotsar faktiskt kapsejsade.
              Det gick under i dåligt skött hantering och delvis kriminalitet.
              Det har gjort etableringen sämre.
            </seg>
          </u>
          <u>
            <seg>
              Jag tror att vi måste ha ett helt annat samhällsansvar för etableringen
              av de nyanlända i Sverige. Och det är ju ingen tillfällighet att
              regeringen har fått överge den struktur som ni försökte skapa
              på det området.
            </seg>
          </u>
          <u>
            <seg>
              Marknaden är bra på många sätt, men för att ta hand om människor
              på flykt tror jag att marknaden är väldigt dålig.
            </seg>
          </u>
          <note type="speaker">
            Anf. 125 ANDERS W JONSSON (C) replik:
          </note>
          <u>
            <seg>
              Herr talman! Då ska jag börja med att berätta en sak för Jonas
              Sjöstedt. Vår politik var inte misslyckad. Mer än 300 000 fler
              kom i arbete under våra år. En avgörande del av dem var faktiskt
              människor som inte var födda i Sverige. Det var en framgångsrik
              politik. Det är därför vi väljer att gå vidare på det spåret.
            </seg>
          </u>
          <u>
            <seg>
              Vi vet att fyra av fem nya jobb skapas i småföretagen. Därför
              gör vi det inte dyrare att anställa. Vi vet att alla jobb räknas.
              Och det måste löna sig att jobba. Därför kan man inte göra som
              ni föreslår och rycka bort etableringsersättningen första dagen
              någon får ett deltidsjobb. Vi vet att trösklarna till den svenska
              arbetsmarknaden redan är för höga. Det drabbar ungdomar och det
              drabbar nyanlända. Därför vill vi sänka dem.
            </seg>
          </u>
          <u>
            <seg>
              På samtliga dessa tre punkter väljer Vänsterpartiet att driva
              den rakt motsatta politiken. Och det är tyvärr, herr talman, inte
              en politik för att nyanlända snabbt ska komma i jobb. Det är inte
              en politik som gör vägen kortare från krig och flykt till jobb
              och bostad.
            </seg>
          </u>
          <note type="speaker">
            Anf. 126 JONAS SJÖSTEDT (V) replik:
          </note>
          <u>
            <seg>
              Herr talman! Normalt mäter man arbetslöshet och sysselsättning
              i procent. Jag förstår varför borgerligheten inte gör det, därför
              att då ser det lite sämre ut, men det är det rimliga sättet att
              mäta det hela på.
            </seg>
          </u>
          <u>
            <seg>
              Jag ger Anders W Jonsson rätt i att vi behöver en ännu mer offensiv
              småföretagarpolitik. Jag skulle gärna se över de sociala villkoren
              för småföretagare. Många oroar sig över pension, föräldrapenning
              och andra saker. Vi vill ta bort sjuklöneansvaret helt de första
              två veckorna. Så det kanske finns några beröringspunkter.
            </seg>
          </u>
          <u>
            <seg>
              Hur fungerar en modern, komplex internationaliserad ekonomi?
              Löser man de utmaningar man står inför genom poolrengöring?
            </seg>
          </u>
          <u>
            <seg>
              Det handlar om sådant som investeringar, investeringsnivåer i
              samhället. Det handlar om sådant som att ha efterfrågan så att
              företagen kan sälja sina produkter. Det handlar om att satsa på
              sådant som ökar konkurrenskraften, som utbildning och transporter.
              Ingenting av det där löses med bidrag för poolrengöring. Någon
              gång måste Centerpartiet faktiskt ta in det.
            </seg>
          </u>
          <note>
            (Applåder)
          </note>
          <note type="speaker">
            Anf. 127 JAN BJÖRKLUND (FP) replik:
          </note>
          <u>
            <seg>
              Herr talman! Under våren och den höst som varit än så länge har
              jag besökt en lång rad äldreboenden, hemtjänstverksamheter, LSS-boenden
              och annat i Sverige. Det har varit både kommunala och sådana som
              har drivits i privat regi.
            </seg>
          </u>
          <u>
            <seg>
              Jag har talat med många äldre, vårdtagare och anhöriga i de här
              sammanhangen. Och det är en sak som har förvånat mig, för jag
              hade lyssnat på Jonas Sjöstedt innan och förväntat mig att de
              som var på privata boenden skulle klaga och säga: Det här är fel.
              Det är vinstdrivande och något galet med detta. Det är stora kvalitetsbrister
              här. Men vet du vad, Jonas Sjöstedt? Det är ingen som jag har
              pratat med på ett enda boende som har tagit upp frågan om driftsformer?
              Det är ingen som har tagit upp frågan om vinst och som är upprörd
              över att företaget går med vinst. Det är en debatt som förekommer
              här i kammaren.
            </seg>
          </u>
          <u>
            <seg>
              Vad människor p ratar om där är naturligtvis maten, att man är
              kritisk till maten, att man vill komma ut och gå eller så. Men
              det är precis lika vanligt på kommunala som privata boenden. Tvärtom
              visar väl undersökningarna att det är en större nöjdhet i genomsnitt
              i de privata verksamheterna. Jag funderar på varför Jonas Sjöstedt
              är så besatt av den här frågan när vanliga människor inte är det.
            </seg>
          </u>
          <u>
            <seg>
              De företag som jag har besökt har en sak gemensam, och det är
              att de nu hotas av regeringens politik, därför att Vänsterpartiet
              driver på kraftigt. Men de har också en annan sak gemensam: De
              styrs nästan alla av kvinnor.
            </seg>
          </u>
          <u>
            <seg>
              Att män tjänar pengar i Sverige är okej, men när kvinnor tjänar
              pengar ska det förbjudas. Det är er politik. Ni kallar er vänsterfeminister,
              men när det kommer till kritan är ni mycket mer vänster än feminister.
              Sverige behöver mer feminism, men Sverige behöver inte socialism.
            </seg>
          </u>
          <note>
            (Applåder)
          </note>
          <note type="speaker">
            Anf. 128 JONAS SJÖSTEDT (V) replik:
          </note>
          <u>
            <seg>
              Herr talman! Det är roligt att höra Jan Björklund prata feminism.
              Det sker alltför sällan. Jag skulle önska att det inte bara handlade
              om direktörer som är kvinnor när du pratar feminism utan kanske
              mer om underskö ­ terskor och andra.
            </seg>
          </u>
          <u>
            <seg>
              Vem är det som gör jobbet i välfärden? Jo, det är alla undersköterskor
              och sjuksköterskor, alla de som arbetar varje dag i den. Jag är
              helt övertygad om att de som arbetar i privata verksamheter gör
              ett minst lika gott arbete som de som arbetar i offentliga verksamheter.
              De kämpar varje dag för att ge äldre människor en bra omvårdnad.
              De har yrkesstolthet. De har kunnande. Jag har ingenting ont att
              säga om dem. Men jag vill ge dem goda arbetsvillkor.
            </seg>
          </u>
          <u>
            <seg>
              Frågar man Kommunals medlemmar, och det har Kommunal gjort, vem
              de vill jobba för svarar fler att de vill jobba för kommunen.
              Och det kanske finns en orsak till det. Vi kan se att det man
              tjänar pengar på i den vinstdrivna välfärden är hur många anställda
              man har. Det är nämligen det som kostar i välfärden. Och ska man
              göra mycket vinst får man ha mycket färre undersköterskor; det
              är så det ser ut. Då får de som finns kvar springa snabbare, ha
              fler delade turer eller arbeta mer deltid. Det där är ett reellt
              problem, Jan Björklund.
            </seg>
          </u>
          <u>
            <seg>
              Vi menar att de som arbetar i välfärden är värda goda arbetsvillkor,
              oavsett om det är i den privata eller den offentliga välfärden.
              Vi vet att an delen otrygga anställningar är större där vinstintresset
              kommer in, och vi menar att man har rätt att ha en trygg anställning.
            </seg>
          </u>
          <u>
            <seg>
              Allt är inte bra i det offentliga, och vi gör satsningar för
              att få det att bli bättre. I budgeten görs en stor satsning på
              utbildning. Många som arbetar i äldreomsorgen behöver både grundläggande
              yrkesutbildning och fortbildning. Men framför allt gör vi en stor
              satsning på att man ska få fler arbetskamrater.
            </seg>
          </u>
          <u>
            <seg>
              Vi har kommit överens med regeringen om att 5 000 fler ska arbeta
              i äldreomsorgen. Det är för att vi gör ett val. För oss är det
              viktigare att man har arbetskamrater och en god arbetsmiljö än
              att sänka skatten för dem som tjänar mest, vilket är Folkpartiets
              linje.
            </seg>
          </u>
          <note type="speaker">
            Anf. 129 JAN BJÖRKLUND (FP) replik:
          </note>
          <u>
            <seg>
              Herr talman! Vet du vad, Jonas Sjöstedt? Nästan alla jag pratar
              med ur vårdpersonalen på de privata institutionerna har förut
              jobbat i det kommunala. Och nästan undantagslöst säger de att
              det blivit bättre. De har bytt medvetet. De blev inte tvingade
              att byta. Det var ingen som tvingade dem att jobba i privat verksamhet,
              Jonas Sjöstedt. De valde själva. Och de trivs, trivs ännu bättre
              och vill inte byta tillbaka.
            </seg>
          </u>
          <u>
            <seg>
              Det betyder inte att allt är frid och fröjd överallt eller att
              det ena är dåligt och det andra bra. Det kan vara ungefär lika
              bra eller lika dåligt i båda verksamheterna. Men din huvudgrej
              är att förbjuda privata verksamheter. Du hävdar att du inte vill
              förbjuda dem utan bara vill förbjuda vinst. Men ursäkta, det finns
              inga verksamheter som kan bedrivas i det privata om förluster
              är tillåtna men vinster förbjudna! Ett företag går med vinst ibland
              och förlust ibland. Det måste man få jämna ut över tiden. Om vinster
              förbjuds finns det inga privata företag. Du är besatt av att politiker
              ska styra. Människor ska inte få välja själva. Det är det som
              är problemet.
            </seg>
          </u>
          <note>
            (Applåder)
          </note>
          <note type="speaker">
            Anf. 130 JONAS SJÖSTEDT (V) replik:
          </note>
          <u>
            <seg>
              Herr talman! Problemet med Jan Björklunds resonemang är förstås
              att det är fel. Vad gäller skolan är Sverige unikt genom att tillåta
              obegränsade vinstuttag. Du, Jan Björklund, var den som rev ned
              den svenska skolan genom privatiseringen och uppdelningen, så
              du vet mycket om det här. I många länder finns det skolor som
              inte är offentliga men finns ändå. I Jan Björklunds värld skulle
              de inte existera, eftersom de inte får ta ut vinst. Men tänk om
              det är så att människor vill utbilda barn därför att de brinner
              för att utbilda barn? Tänk om det faktiskt är så att människor
              vill bedriva sjukvård och äldreomsorg därför att de tycker att
              det är viktigt? Har tanken inte slagit dig, Jan Björklund, att
              det faktiskt är så det går till i samhället i stora delar av världen
              och att det fungerar på det viset?
            </seg>
          </u>
          <u>
            <seg>
              Om det finns privat verksamhet som fungerar väl, och det gör
              det självklart, skulle den då inte fungera ännu bättre om alla
              pengar gick till vården? Då skulle man få fler arbetskamrater
              och mer tid. Det är väl ännu bättre än att ta en del av de pengar
              som vi betalat i skatt och ge dem till ett riskkapitalbolag som
              kanske inte ens skattar i Sverige? Jag menar att argumenten inte
              håller.
            </seg>
          </u>
          <note type="speaker">
            Anf. 131 ANDREAS CARLSON (KD) replik:
          </note>
          <u>
            <seg>
              Fru talman! Höjningen av hemtjänsttaxan drabbar de sämst ställda
              pensionärerna, främst kvinnor. Det är ett förslag från en feministisk
              regering att de fattigaste och de äldsta ska drabbas hårdast,
              och allra hårdast slår det mot kvinnorna.
            </seg>
          </u>
          <u>
            <seg>
              Kristdemokraterna var i Alliansen med och sänkte skatten fem
              gånger för alla pensionärer. En garantipensionär hade 2014 ca
              1 800 kronor mer i disponibel inkomst varje månad jämfört med
              när Alliansen tillträdde. Nu genomför regeringen med stöd av Vänsterpartiet
              förslag som ger effekten att de sämst ställda pensionärerna med
              hemtjänst sammantaget får mindre kvar. Enligt Socialdepartementets
              egna kalkyler kommer ca 78 000 personer med hemtjänst att få högre
              avgifter.
            </seg>
          </u>
          <u>
            <seg>
              Vi kristdemokrater avvisar den här höjningen i vårt budgetalternativ.
              Vi vill fortsätta att sänka skatten för pensionärer. Vi säger
              nej till särskild löneskatt för äldre och vill i stället införa
              ett dubbelt jobbskatteavdrag redan från 64 års ålder. Vi har dessutom
              en äldreboendegaranti, ett omvårdnadslyft, en nationell demensplan
              och ett måltidslyft, förutom det vi gör med det förslag som jag
              tog upp om en nationell hemtjänsttaxa. Vi avvisar det bestämt,
              eftersom det slår så hårt mot de allra fattigaste pensionärerna.
            </seg>
          </u>
          <u>
            <seg>
              Min fråga är ganska enkel, Jonas Sjöstedt. Hur kan du ge stöd
              till en budget som gör det sämre för de sämst ställda pensionärerna?
            </seg>
          </u>
          <note>
            (Applåder)
          </note>
          <note type="speaker">
            Anf. 132 JONAS SJÖSTEDT (V) replik:
          </note>
          <u>
            <seg>
              Fru talman! Att hemtjänsttaxans nivå höjs tycker jag är dåligt.
              Det var någonting som vi fick gå med på i budgetförhandlingen.
              Jag hade hellre låtit bli det. Men det är frivilligt. I Sveriges
              största kommun, Stockholm, där äldreomsorgen sköts med det yttersta
              ansvaret hos en vänsterpartist, låter vi bli att göra den där
              höjningen.
            </seg>
          </u>
          <u>
            <seg>
              Detta är dock inte den stora förändring som sker för de äldre.
              Den slår inte heller mot de sämst ställda pensionärerna; snarare
              är det de med me ­ delpension som påverkas mest. I själva verket
              är det mindre än 1 procent av pensionärerna som får det sämre.
              Jag hade önskat att jag kunnat säga att det inte var någon. Det
              kan jag inte säga, men det är så fördelningen ser ut. Vad beror
              det på? Jo, beror det på att våra och regeringens satsningar är
              så mycket större än den förändring som justeringen av hemtjänsttaxan
              innebär. Vi sänker skatten, och vi börjar med dem som har lägst
              pensioner, oftast kvinnor, så att de ska få mer kvar i plånboken.
              Vi höjer bostads ­ tillägget, vilket når precis samma grupp: kvinnor
              som arbetat i hela sitt liv men har alltför låga pensioner. Vi
              genomför avgiftsfri sjukvård för dem som fyllt 85, en kvarts miljon
              svenskar, många med mycket låga pensio ­ ner. Vi gör en stor satsning
              på bemanning och utbildning i äldreomsorgen.
            </seg>
          </u>
          <u>
            <seg>
              Jag håller med om att höjningen av hemtjänsttaxan är en skönhetsfläck.
              Jag hade hellre varit utan den. Men varje räknekunnig person ser
              att är det någonting den här budgeten gör är det att lyfta köpkraften
              och den ekonomiska standarden för en förkrossande majoritet av
              de pensionärer i Sverige som har lägst pension. Det borde Kristdemokraterna
              jubla över.
            </seg>
          </u>
          <note>
            (Applåder)
          </note>
          <note type="speaker">
            Anf. 133 ANDREAS CARLSON (KD) replik:
          </note>
          <u>
            <seg>
              Fru talman! Möjligen kommer jag att göra Jonas Sjöstedt besviken
              genom att inte jubla, men det värsta är väl att de som faktiskt
              drabbas av förslaget om höjning av hemtjänsttaxan inte jublar
              särskilt mycket över att bli inbuntade i det som beskrivs som
              bara 1 procent. Det handlar om 11 000 personer, som möjligen tittar
              på debatten här i kammaren och kanske nästan får känslan: Lite
              spill får man räkna med – det är bara 1 procent.
            </seg>
          </u>
          <u>
            <seg>
              Detta gäller de allra fattigaste pensionärerna, och det är dem
              som vi kristdemokrater alltid har värnat och alltid har satsat
              hårdast på genom för ­ delningspolitiskt riktiga insatser som
              stärkt dem som har det sämst ställt. Du medger att du inte tycker
              att det här förslaget är särskilt bra, Jonas Sjö ­ stedt, och
              det hedrar dig. Men hur kan Vänsterpartiet ge stöd åt en budget
              som gör det sämre för dessa 11 000 personer, de sämst ställda
              pensionä ­ rerna?
            </seg>
          </u>
          <note>
            (Applåder)
          </note>
          <note type="speaker">
            Anf. 134 JONAS SJÖSTEDT (V) replik:
          </note>
          <u>
            <seg>
              Fru talman! Det ska jag gärna berätta! Den här budgeten som helhet
              är motsatsen till det som de borgerliga i Alliansen gjorde under
              åtta år. Det är kvinnor som vinner. Det är ensamstående mammor
              och pensionärer med låg pension som äntligen är vinnare när en
              statsbudget läggs fram i Sverige. Det är de som arbetar i välfärden
              och de som behöver välfärden som är vinnare när vi gör en budget
              som går igenom riksdagen.
            </seg>
          </u>
          <u>
            <seg>
              Det här är jag stolt över. Det är inte en perfekt budget. Jag
              tror väl knappast att det existerar perfekta budgetar i den värld
              vi lever i. Men det är en budget som definitivt minskar orättvisorna,
              både mellan män och kvinnor och mellan rika och fattiga. Vi gör
              stora satsningar mot barnfattigdom. Det satsas på kulturen och
              välfärden. Vi bygger ut infrastrukturen. Jag är stolt över den
              här budgeten och står för den, trots att det finns några mindre
              skönhetsfläckar i den.
            </seg>
          </u>
          <note>
            (Applåder)
          </note>
          <note type="speaker">
            Anf. 135 JAN BJÖRKLUND (FP):
          </note>
          <u>
            <seg>
              Fru talman! Nästan 10 000 människor – så många har sökt asyl
              i Sverige den senaste veckan. Bakom siffrorna döljer sig människor
              av kött och blod. Många av dem har flytt över havet och riskerat
              sina liv för att slippa krig och terror. De har gjort det som
              vi alla skulle göra i den situationen: försöka skapa en bättre
              framtid för våra barn.
            </seg>
          </u>
          <u>
            <seg>
              Jag tror inte att vi kan föreställa oss den desperation och den
              utsatthet som människor känner. Man blir oerhört påverkad av de
              här människo ­ ödena. Framför allt blir man påverkad av dem som
              aldrig nådde fram, som aldrig fick chansen att ge sina barn den
              där nya framtiden. Medmänsklig ­ het och ödmjukhet men också beslutsamhet
              och ansvar tycker jag att vi alla här inne ska ha med oss i en
              svår tid fylld av mycket oro.
            </seg>
          </u>
          <u>
            <seg>
              Vi liberaler är beredda att ta ansvar och göra det vi kan för
              att nå en bred enighet här i riksdagen om de åtgärder som kan
              komma att behövas på grund av flyktingkrisen. Våra ingångar i
              detta är att Sverige ska ha en humanitär utgångspunkt och värna
              asylrätten. Folkpartiet liberalerna tror inte på taggtråd.
            </seg>
          </u>
          <u>
            <seg>
              Däremot tror vi att fler länder behöver ta ett större ansvar
              för att hjälpa. Och precis som att alla EU-länder måste ta ansvar
              måste Sveriges alla kommuner också vara beredda att göra det.
              Det är ett oerhört tryck i dag i vissa delar av Sverige, och det
              är inte rimligt att några mer välbemedlade kommuner inte tycker
              sig ha möjlighet att hjälpa till.
            </seg>
          </u>
          <u>
            <seg>
              Vi vill också medverka till att beslut om asyl ska ges snabbare,
              så att de som får avslag också snabbare kan lämna Sverige. Vi
              måste nu koncentrera insatserna till de människor som verkligen
              har skyddsskäl.
            </seg>
          </u>
          <u>
            <seg>
              Flyktingmottagandet i Sverige kommer också att innebära stora
              integrationsutmaningar, ännu större i framtiden än vad vi redan
              har. För oss liberaler är saken given: Integrationen börjar på
              jobbet.
            </seg>
          </u>
          <u>
            <seg>
              Det räcker inte med att ha öppna dörrar in till Sverige. Dörrarna
              till svensk arbetsmarknad måste också öppnas. Integrationsutmaningen
              ligger framför allt inte i dem som kommer hit med en akademisk
              examen i bagaget, utan utmaningen handlar om dem som inte ens
              har en ordentlig skolgång av typen grundskola från sitt eget land.
            </seg>
          </u>
          <u>
            <seg>
              Tror man att integrationen börjar på jobbet behöver man öppna
              arbetsmarknaden för fler typer av jobb som i dag prisas bort av
              höga ingångslöner och höga skatter. Jag välkomnar Miljöpartiets
              signal i dag på morgonen i frågan. Min förhoppning är att alla
              partier nu är beredda att sätta sig ned och ta ansvar för att
              gemensamt finna lösningar i den svåra situation som vårt land
              står inför.
            </seg>
          </u>
          <u>
            <seg>
              Fru talman! För oss är målet med politiken att människor ska
              ha mer av frihet. Ett mål måste då vara att Sverige ska ha världens
              bästa välfärd. Det handlar om skola, jämställdhet, vård och omsorg.
              Det finns bara ett recept för att nå världens bästa välfärd. Det
              är ekonomisk utveckling och ekonomisk tillväxt. Det är inte fler
              skatter eller höjda skatter som Sverige behöver för att trygga
              välfärden. Det är fler som arbetar och betalar skatt till staten.
            </seg>
          </u>
          <u>
            <seg>
              Det är genom att fler jobbar som ekonomier växer. Det är så välfärden
              kommer fler till del. Det behövs ett perspektivskifte i svensk
              politik. Vi måste ha mål. Statsministern har infört några olika
              mål. Det är inte fel att ha mål. Men målen måste mäta rätt saker.
              Det är då de styr i rätt riktning.
            </seg>
          </u>
          <u>
            <seg>
              Att vi ska ha lägst arbetslöshet i EU år 2020 är ett felaktigt
              satt mål. Vi bör byta ut det mot ett sysselsättningsmål, att vi
              ska skapa fler jobb. Vi måste ha mål som bygger på Sveriges framgångar
              och inte på andra länders misslyckanden. Det räcker inte att ta
              bort bortre parentesen och att fler kommer att förtidspensioneras
              så att vi sänker arbetslösheten. Sverige får ingen ekonomisk utveckling
              av det. Det är fler riktiga jobb som vi behöver och fler människor
              som har riktig sysselsättning.
            </seg>
          </u>
          <u>
            <seg>
              I Folkpartiet liberalernas budgetförslag prioriterar vi jobben,
              skolan, bostäder, äldreomsorg och det svenska försvaret. Vi behöver
              i Sverige genomgripande strukturreformer och liberaliseringar
              på flera områden. Det handlar om en liberaliserad arbetsmarknad
              med en modern arbetsrätt som gör det lättare att byta jobb och
              att få jobb. Det handlar om en liberaliserad bostadsmarknad med
              mindre regleringar, friare hyressättning och sänkt flyttskatt
              som ökar rörligheten. Det handlar om en liberaliserad energimarknad
              som inte har så otroligt mycket synpunkter på exakt vilka kraftverk
              som finns utan mer försöker bekämpa koldioxidutsläppen. Det behövs
              en kunskapsskola där man fortsätter att bygga på det som Alliansen
              påbörjade för bättre matchning, till exempel en ny yrkesskola.
              Det är så vi skapar konkurrenskraft, tillväxt och välfärd.
            </seg>
          </u>
          <u>
            <seg>
              Fru talman! Det måste löna sig att utbilda sig, och det ska löna
              sig att jobba. Det är rätt i sak, men det är också det bästa vi
              kan göra för att värna välfärdssamhället. Vi ska exportera varor
              och tjänster, men vi ska inte exportera våra talanger. De ska
              helst vilja stanna kvar i Sverige.
            </seg>
          </u>
          <u>
            <seg>
              Utbildning och jobb ska inte bara löna sig för män och i mansdominerade
              yrken. Det ska också löna sig i kvinnodominerade yrken. Det handlar
              om förskolechefer, förstelärare, gymnasielärare, enhetschefer
              inom äldreomsorgen och mellanchefer i socialtjänsten. Det är de
              som jobbar i kvinnodominerade akademikeryrken men tar på sig lite
              mer ledningsansvar som är den grupp i Sverige som har den längsta
              utbildningen men är mest felavlönad och mest högbeskattad. Det
              vi kan ändra på är inte direkt lönerna. Det gör parterna. Det
              vi kan ändra på är marginalskatterna. De slår till väldigt hårt
              för kvinnor i de kvinnodominerade akademikeryrkena. Marginalskatterna
              måste sänkas.
            </seg>
          </u>
          <u>
            <seg>
              Fru talman! Sverige står inför stora samhällsutmaningar på både
              lång och nu också kort sikt. Jag är bekymrad över att den politiska
              situationen i vårt land nu riskerar att drivas mot ännu mer polarisering.
              Jag är inte bekymrad över tuffa debatter. Jag kan delta i dem
              själv. Det är inga problem. Men när debatten är slut måste vi
              tillsammans klara av att samla oss och fatta beslut och ta ansvar.
              Jag märker en ökad rädsla för att göra detta. Det är olyckligt,
              och det är en ny situation i vårt land.
            </seg>
          </u>
          <u>
            <seg>
              Det behövs mer samförstånd i svensk politik också över blockgränserna
              i viktiga politiska frågor. Det gäller i synnerhet mellan allianspartierna
              och Socialdemokraterna. Förutom de samtal om flyktingpolitik som
              nu inleds i veckan borde det handla om klimat- och energipolitik
              och fortsatt analyserande av säkerhetspolitiken i det nya läget
              då partier byter positioner och vi har nya situationer i riksdagen.
              Det handlar om vinster i välfärden, som vi har diskuterat här,
              ekonomiska frågor om trösklar på arbetsmarknaden, hyresreglering
              och ränteavdrag.
            </seg>
          </u>
          <u>
            <seg>
              Fru talman! Ett blocköverskridande samarbete fungerar säkert
              i viss utsträckning med nuvarande regeringskonstellation. Men
              jag vill gärna säga att min bedömning är att ett blocköverskridande
              samarbete i fler frågor skulle underlättas om statsministern var
              beredd att genomföra en regeringsombildning där Miljöpartiet tillåts
              lämna regeringen och där man hakar av Vänsterpartiet i det täta
              samarbete som finns. Ett antal av de uppgörelser som har gjorts
              mellan Socialdemokraterna och de två andra partierna försvårar
              både i sak och genom att det sänker förtroendet för vad man håller
              på med. Det handlar om vinster i välfärden, Bromma flygplats och
              allt vad det nu kan vara.
            </seg>
          </u>
          <u>
            <seg>
              Fru talman! Låt det stå fullständigt klart: Jag vill att Sverige
              får en alliansregering efter nästa val. Det kan bli 2018. Det
              kan bli tidigare. Det vet vi inte. Då ska Sverige ha en alliansregering.
              Före det valet ska Alliansen presentera gemensamma politiska utgångspunkter.
              Men jag tänker inte medverka till att Sverige får en inrikespolitisk
              kris redan nu inom några månader.
            </seg>
          </u>
          <u>
            <seg>
              Fru talman! Jag tänker inte stå och utlova en politisk kris om
              tolv månader. Det är inte ansvarsfullt. Jag vill att Sverige ska
              ha en alliansregering. Det blir nästa gång. Vi arbetar för det
              när Sverige går till val. Men att stå och utlova kriser i förväg
              är inte ansvarsfullt.
            </seg>
          </u>
          <u>
            <seg>
              Fru talman! Politisk konfrontation har sin tid, samförstånd har
              sin. De kriser Sverige nu står inför kräver att vi samarbetar.
              Den situation vi nu befinner oss i kan snabbt urarta till ett
              inrikespolitiskt kaos som vi just nu inte har råd med. Det ankommer
              på riksdagens partier att nu ta ansvar och undvika det. Vi är
              beredda.
            </seg>
          </u>
          <note>
            (Applåder)
          </note>
          <note type="speaker">
            Anf. 136 Statsminister STEFAN LÖFVEN (S) replik:
          </note>
          <u>
            <seg>
              Fru talman! Jan Björklund säger att det kommer att krävas mer
              av samarbete för Sveriges bästa. Jag kan inte annat än instämma.
              Det är så läget är, inte minst nu. Sverige behöver fler partiledare
              som är beredda att säga att de tar ansvar i en sådan här situation.
            </seg>
          </u>
          <u>
            <seg>
              Jag har sedan jag blev partiledare för Socialdemokraterna talat
              om att blockpolitiken är förödande för Sverige. Den är helt enkelt
              inte bra. Jag välkomnar det besked som Jan Björklund nu lämnar
              här i Sveriges riksdag. Jag tycker dock inte att man när man bjuder
              in till samarbete ska börja med att utesluta en del av krafterna.
            </seg>
          </u>
          <u>
            <seg>
              Så till min fråga, för debatten måste självfallet ändå pågå.
              Regeringen byter nu inriktning på Sverige. Nu lämnar vi skattesänkningar
              och nedskärningar. Vi börjar investera. Vi investerar inte minst
              i skolan och i vuxenutbildningen.
            </seg>
          </u>
          <u>
            <seg>
              Där har Sverige en viktig uppgift att i den globala ekonomin
              se till att höja vår kompetensnivå. Det måste ske ända från de
              tidiga åldrarna och upp genom hela utbildningssystemet och in
              i arbetsmarknaden så att alla människor kan hänga med i globaliseringen.
            </seg>
          </u>
          <u>
            <seg>
              Nästa år investerar vi 5 miljarder i skolan. Den största satsningen
              är höjda lärarlöner. Vi bedömer att ca 60 000 lärare kan få 3
              000 kronor mer i månaden. Det är en bra satsning. Där har vi en
              samsyn med Folkpartiet, vilket jag tycker är bra.
            </seg>
          </u>
          <u>
            <seg>
              Men skolsatsningen i sin helhet från Folkpartiet blir lite bekymmersam.
              Ni vill nu skära ned på skolan med 1,2 miljarder jämfört med regeringens
              budget. Ni skär också ned på vuxenutbildning.
            </seg>
          </u>
          <u>
            <seg>
              Min fråga är: På vilket sätt blir skolan bättre av det, Jan Björklund?
              Hur höjer vi kompetensnivån i Sverige genom att skära ned på skolsatsningar?
            </seg>
          </u>
          <note type="speaker">
            Anf. 137 JAN BJÖRKLUND (FP) replik:
          </note>
          <u>
            <seg>
              Fru talman! Till att börja med ställer jag inga krav på att Stefan
              Löfven ska sparka ut vare sig det ena eller det andra partiet.
              Jag tänker inte väcka något misstroendevotum, som andra gör, mot
              Fridolin eller någon annan. Men jag ger rådet att om man vill
              ha mer samförstånd på allvar underlättar det om Socialdemokraterna
              och Alliansen talar med varandra. Det handlar bland annat om skillnader
              i synen på ekonomisk tillväxt. Jag är till exempel beredd att
              skriva under på vartenda ord som Stefan Löfven säger om kärnkraft,
              det vill säga det som han sa innan han blev partiordförande. Det
              är många frågor som vi skulle kunna enas om.
            </seg>
          </u>
          <u>
            <seg>
              Men när det handlar om att Sjöstedt kom och krävde förbud för
              vinster i välfärden, när det handlar om att ni fick backa undan
              från friskoleuppgörelsen och när det handlar om Miljöpartiet och
              Bromma flygplats, Förbifarten och annat är detta inte bara fel
              i sak. Ni går ifrån det som vi tidigare har varit överens om,
              och det tär på förtroendet. Och det är precis som jag sa förra
              hösten, nämligen att det försvårar framtida samarbete. Hur väl
              samarbetet ska lyckas hänger också på hur ni agerar.
            </seg>
          </u>
          <u>
            <seg>
              Vi har en mycket ambitiös utbildningsbudget. Men jag noterar
              att vi gör lite olika prioriteringar. Vi tycker till exempel att
              det är viktigare att höja kvaliteten i högskolan än att nu omedelbart
              bygga ut antalet platser ännu mer. Vi har redan en mycket omfattande
              och utbyggd högskola, och nu minskar söktrycket eftersom ungdomskullarna
              minskar. Vi har för låg kvalitet på högskolan.
            </seg>
          </u>
          <u>
            <seg>
              Vi satsar mer på lärarlöner i vår budget än vad Stefan Löfvens
              regering gör. Men sanningen, Stefan Löfven , är att det är ett
              jätteunderkännande för arbetsgivarna att staten måste gå in och
              betala lönerna. Det är väl det yttersta tecknet på att kommunaliseringen
              av skolan helt har misslyckats att staten måste gå in och sätta
              löner därför att arbetsgivarna inte klarar av det? Vi båda borde
              dra den slutsatsen. Som gammal facklig man måste du tycka att
              det är besvärande att staten måste göra det. Men det är det yttersta
              underkännandet av kommunerna att staten måste gå in och vara arbetsgivare.
            </seg>
          </u>
          <note>
            (Applåder)
          </note>
          <note type="speaker">
            Anf. 138 Statsminister STEFAN LÖFVEN (S) replik:
          </note>
          <u>
            <seg>
              Fru talman! Jag tror att vi delar uppfattningen att staten måste
              ta ett större ansvar. Det är det vi gör, och det är därför som
              staten behöver skjuta till mer resurser till skolan. Men då är
              det fel att dra bort resurser från skolan. Det är nämligen det
              som ni gör. Det blir mindre resurser, och det blir mindre resurser
              inte minst till förskolan. Vi behöver göra mer tidiga insatser
              eftersom det bästa som vi kan göra för de små barnen är att ge
              dem bra tidiga insatser. Då blir det lättare för dem genom hela
              skolan.
            </seg>
          </u>
          <u>
            <seg>
              Även fritidspedagogiken riskerar att bli lidande här därför att
              ni prioriterar skattesänkningar i stället för att satsa på skolan,
              och det är inte bra.
            </seg>
          </u>
          <u>
            <seg>
              Då är frågan vad som ska bort här. Ska det vara färre pedagoger
              på fritis, eller ska vi ha större barngrupper i förskolan? Är
              det detta som är prioriteringen när ni absolut vill sänka skatterna
              i stället för att investera?
            </seg>
          </u>
          <note type="speaker">
            Anf. 139 JAN BJÖRKLUND (FP) replik:
          </note>
          <u>
            <seg>
              Fru talman! Jag tror att Stefan Löfven har en felaktig uppfattning
              om hur kommuner fungerar. Jag har varit kommunalråd i tolv år
              i den största kommunen. Det är inte så att vi sitter där och ger
              något litet bidrag till något och att det sedan blir precis på
              ett visst sätt. Detta går in i en stor kommunal budget, och sedan
              använder kommunen den. Det är förmodligen på olika sätt i olika
              kommuner. Någon behöver ytterligare en fritidspedagog, och någon
              annan behöver förstärka någon annanstans. Detta ger en helt felaktig
              syn på hur detta fungerar.
            </seg>
          </u>
          <u>
            <seg>
              Svenskt utbildningsväsen kostar 230–240 miljarder varje år. Jag
              tror att ni har några hundra miljoner mer än vad vi har. Man kan
              inte tro att det är den avgörande skillnaden. Det är klart att
              det inte är.
            </seg>
          </u>
          <u>
            <seg>
              Däremot konstaterar jag att kommunerna inte klarar av att sköta
              skolan. Hur mycket pengar du än stoppar in i den påsen funkar
              det inte. Sedan Göran Persson kommunaliserade skolan har resultaten
              sjunkit oavbrutet. Det är dags att återförstatliga den svenska
              skolan.
            </seg>
          </u>
          <note>
            (Applåder)
          </note>
          <note type="speaker">
            Anf. 140 JIMMIE ÅKESSON (SD) replik:
          </note>
          <u>
            <seg>
              Fru talman! Jag har ställt ett antal frågor här, och egentligen
              en mycket konkret fråga, till Jan Björklunds kollegor bland de
              så kallade oppositionspartierna inom Alliansen. Nu har Jan Björklund
              redan föregripit min fråga och gett svar på den. Han har inga
              som helst avsikter att fälla någon regering eftersom han gör precis
              samma analys som Kinberg Batra , nämligen att om allianspartierna
              skulle få makten skulle det uppstå kaos. Jag tycker fortfarande
              att det är mycket konstigt att resonera på det sättet.
            </seg>
          </u>
          <u>
            <seg>
              Jan Björklund säger också att han nu inte bara är stödparti till
              Stefan Löfven . Nu ger han också råd. Han är alltså både stödparti
              och rådgivare till Stefan Löfven . Jag vet inte om det var detta
              som Folkpartiets väljare hade förväntat sig när de lade sin röst
              på Jan Björklunds parti. Det är mycket möjligt.
            </seg>
          </u>
          <u>
            <seg>
              Låt mig, när Jan Björklund ändå har svarat på frågan om han snarast
              vill byta regering, fråga: Varför är det bättre med en socialistisk
              budget, med stöd av Jonas Sjöstedt, Åsa Romson, Gustav Fridolin
              och inte minst statsminister Stefan Löfven , än en moderat budget?
            </seg>
          </u>
          <note type="speaker">
            Anf. 141 JAN BJÖRKLUND (FP) replik:
          </note>
          <u>
            <seg>
              Fru talman! En moderat budget är bättre än en socialistisk budget;
              det lovar jag. Problematiken med detta ligger i att dagen efter
              att den har röstats igenom tvingas vi bilda en regering mellan
              Alliansen och Sverigedemokraterna eftersom det är denna konstellation
              som har vunnit budgetomröstningen. Det är då det spricker direkt.
            </seg>
          </u>
          <u>
            <seg>
              Det är inte så att Jimmie Åkesson röstar på Moderaternas budget
              därför att han delar de uppfattningar som finns i Moderaternas
              budget. Jimmie Åkessons budget är totalt annorlunda än Moderaternas
              budget. Jimmie Åkesson röstar på Moderaternas budget för att han
              vill ställa till kaos. Det är det som är bakgrunden. Det är inte
              så att du, Jimmie Åkesson, delar den syn som vi liberaler har
              på en lång rad samhällsområden. Du har totalt motsatt syn. Du
              vill göra detta nu bara för att du vill ställa till kaos. Det
              är detta som är bakgrunden. Det vill inte jag. Jag tycker att
              det är ansvarslöst agerat i denna situation.
            </seg>
          </u>
          <u>
            <seg>
              Självklart föredrar jag en borgerlig budget framför en socialistisk
              budget. Men jag föredrar inte Sverigedemokraternas politik, och
              det är detta som blir styrande i detta. Det är en sak att votera
              här den ena dagen. Men sedan ska en regering också fungera efteråt,
              och det gör den inte.
            </seg>
          </u>
          <u>
            <seg>
              Jag vill ha en alliansregering i Sverige – tvivla inte på det
              – men det bygger på att Alliansen samlar ett tillräckligt antal
              mandat i denna kammare, och det gör vi inte nu. Det var en effekt
              av förra årets val.
            </seg>
          </u>
          <u>
            <seg>
              Det är fullt möjligt att det blir ett val före 2018, eller också
              blir det 2018. Jag kommer att jobba dag och natt för att det ska
              bli en alliansregering, men inte tillsammans med Sverigedemokraterna.
            </seg>
          </u>
          <note>
            (Applåder)
          </note>
          <note type="speaker">
            Anf. 142 JIMMIE ÅKESSON (SD) replik:
          </note>
          <u>
            <seg>
              Fru talman! Alla dessa vackra ord från talarstolen om samförstånd
              och om att vi måste hitta gemensamma lösningar och så vidare gäller
              egentligen inte, utan det är bara prat från Jan Björklunds sida.
              Det beklagar jag.
            </seg>
          </u>
          <u>
            <seg>
              När det gäller huruvida det finns möjlighet att bilda en regering
              mellan oss och allianspartierna har jag inte tänkt så långt, och
              jag vet inte vad Jan Björklund känner till som jag inte känner
              till om förutsättningarna för det. Vi har aldrig talat om det.
              Det är kanske det som man ska göra. Man ska kanske ta sina egna
              ord om diskussioner, samtal och överenskommelser på allvar och
              faktiskt göra det. Jag tror att det är precis det som väljarna
              förväntar sig av oss som finns här i Sveriges riksdag. Men det
              tycker uppenbarligen inte Jan Björklund, även om han påstår att
              det är så han vill ha det.
            </seg>
          </u>
          <u>
            <seg>
              Vad är det som är så mycket mer ansvarsfullt än att rösta fram
              en moderat budget? Varför är det mer ansvarsfullt att rösta fram
              en socialistisk budget, Jan Björklund?
            </seg>
          </u>
          <note type="speaker">
            Anf. 143 JAN BJÖRKLUND (FP) replik:
          </note>
          <u>
            <seg>
              Fru talman! Jag kommer att rösta på Folkpartiet liberalernas
              budget. Jag kommer inte att rösta på någon socialistisk budget.
              Jag säger detta igen: Jag föredrar naturligtvis också en moderat
              budget framför en socialdemokratisk, även om jag anser att Folkpartiets
              är den bästa. Men det handlar inte om det.
            </seg>
          </u>
          <u>
            <seg>
              Det handlar om att när den väl har röstats igenom får Sverige
              en ny regering, och det regeringsunderlag som har röstat igenom
              den kommer inte att fungera eftersom Jimmie Åkesson har en helt
              annan uppfattning om hur politiken ska bedrivas. Jimmie Åkesson
              röstar på Moderaternas budget bara för att jäklas. Det ska ställas
              till ett kaos eller ett nyval där Jimmie Åkessons parti hoppas
              bli större. Då blir det ännu svårare att styra Sverige. Det lovar
              jag. Det är det som du är ute efter, Jimmie Åkesson.
            </seg>
          </u>
          <u>
            <seg>
              Du är inte ute efter att Sverige ska få en liberal politik. Det
              är inte därför som du röstar på liberala budgetförslag. Du gör
              det för att du vill ställa till kaos, och det vill inte jag.
            </seg>
          </u>
          <note>
            (Applåder)
          </note>
          <note type="speaker">
            Anf. 144 Utbildningsminister GUSTAV FRIDOLIN (MP) replik:
          </note>
          <u>
            <seg>
              Fru talman! Ni vet vad jag ska säga, och jag vet vad Jan Björklund
              kommer att svara. Låt mig därför i stället fråga följande: Kan
              folkpartiledaren lämna ett folkpartistiskt förslag för klimatet
              som inte handlar om kärnkraft?
            </seg>
          </u>
          <note type="speaker">
            Anf. 145 JAN BJÖRKLUND (FP) replik:
          </note>
          <u>
            <seg>
              Fru talman! Det kan jag absolut göra. Det europeiska samarbetet
              är otroligt viktigt, och det var tur att Miljöpartiet förlorade
              i folkomröstningen om EU.
            </seg>
          </u>
          <note>
            (Applåder)
          </note>
          <u>
            <seg>
              Det viktigaste arbetet för klimatet, förutom de frågor som avgörs
              här hemma, gör vi på internationell nivå. Men Sverige är ett mycket
              litet land i det stora hela. Vi har en klimatneutral energiförsörjning,
              åtminstone tills Gustav Fridolin har fått sätta tänderna i den.
              Det gör att vi tillsammans i Europa måste ta itu med de stora
              utmaningarna. Vi är det parti i Sverige som är beredda att ge
              ännu mer power till EU-organen när det gäller bland annat denna
              typ av frågor. Gemensamma problem i Europa måste vi lösa gemensamt.
            </seg>
          </u>
          <note type="speaker">
            Anf. 146 Utbildningsminister GUSTAV FRIDOLIN (MP) replik:
          </note>
          <u>
            <seg>
              Fru talman! Man får vara glad att Livsmedelsverket eller några
              andra inte sätter bästföredatum på partier, för när folkpartiledaren
              skulle nämna ett folkpartistiskt förslag för klimatet som inte
              handlade om kärnkraft fick han gå tillbaka till 1994.
            </seg>
          </u>
          <u>
            <seg>
              Jag är glad att vi är överens om att EU behöver starkare muskler
              när det gäller klimatet. Mitt parti har gjort den resan. Redan
              från allra första dagen i EU-parlamentet röstade miljöpartister
              för att man till exempel skulle ha miniminivåer på koldioxidskatt
              och annat i EU.
            </seg>
          </u>
          <u>
            <seg>
              Men om jag ställer frågan så här då: Kan folkpartiledaren nämna
              ett folkpartistiskt förslag för att i Sverige minska de svenska
              klimatutsläppen som inte handlar om kärnkraft?
            </seg>
          </u>
          <note type="speaker">
            Anf. 147 JAN BJÖRKLUND (FP) replik:
          </note>
          <u>
            <seg>
              Fru talman! Från alliansregeringen lade vi fram förslagen på
              höghastighetståg i Sverige. Det är klart att mer kollektivtrafik
              och snabbgående och modern trafik är en viktig del, men ska vi
              ha mer tågtrafik och mer elbilar måste vi faktiskt också ha elektricitet,
              Gustav Fridolin. Höghastighetstågen kan liksom inte stanna på
              rälsen så fort det inte blåser. Det är det som är problemet med
              din energipolitik. Det går till sist inte att komma runt detta.
            </seg>
          </u>
          <u>
            <seg>
              Det finns ingen enskild fråga under överskådlig tid där Sveriges
              egna beslut kommer att påverka klimatet så mycket som just energiförsörjningen.
              Sverige är ju ett föredöme i världen. Vi släpper inte ut någon
              koldioxid därför att vi har så mycket vattenkraft och kärnkraft
              och nu också en del förnybart. Men ska man lägga ned kärnkraften
              landar man i tysk kolkraft, rysk gas eller någonting annat. Det
              är det som är problemet med er klimatpolitik . Ni vill väl, men
              den är inte trovärdig i verkligheten.
            </seg>
          </u>
          <note>
            (Applåder)
          </note>
          <note type="speaker">
            Anf. 148 JONAS SJÖSTEDT (V) replik:
          </note>
          <u>
            <seg>
              Fru talman! Den svenska militära alliansfriheten har tjänat oss
              väl, och den tjänar oss väl. Den har inneburit att vi har kunnat
              stå utanför krig och konflikter, och framför allt är den basen
              för en självständig och aktiv utrikespolitik där Sverige kan vara
              tydligt som nation när nationers rättigheter kränks så som vi
              ser i Ukraina under den ryska aggressionen från Putin men också
              i Turkiet där Erdogans styre använder det råa våldet mot den kurdiska
              befolkningen. Den ger oss en röst. Den ger oss trovärdighet.
            </seg>
          </u>
          <u>
            <seg>
              Jan Björklund är den som är allra mest för Nato i den svenska
              riksdagen. Han är kanske också den politiker som är allra minst
              kritisk till USA:s utrikespolitik. Du var en av påhejarna av USA:s
              invasion i Irak , som har fått förödande konsekvenser för regionen.
              Jag har aldrig hört dig kritisera USA:s stöd till latinamerikanska
              diktatorer. Men trots att du försöker vara den tuffaste sheriffen
              i stan och är för Nato mest av alla tycker jag att det brister.
              Jag tycker inte att du är någon riktig Natoanhängare, Jan Björklund.
              Jag tycker att det saknas någonting här.
            </seg>
          </u>
          <u>
            <seg>
              När vi säger att Nato innebär en försvarsförpliktelse som i sin
              tur innebär att man kan tvingas försvara andra som blir angripna,
              som Turkiet, säger du: Nja, det är väl sådär med det kanske. När
              vi påpekar att Nato bygger på kärnvapen och att Natoländer har
              kärnvapen på sitt territorium säger du: Det kan vi slippa. Du
              vill ha alliansfrihetens fördelar utan att erkänna att du har
              övergett den.
            </seg>
          </u>
          <u>
            <seg>
              Sedan innebär Natomedlemskapet en förväntan på att man lägger
              2 procent av bruttonationalprodukten på det militära försvaret.
              Det är en upprustning på mellan 35 och 40 miljarder kronor per
              år, alltså enormt mycket pengar.
            </seg>
          </u>
          <u>
            <seg>
              Är du den tuffaste sheriffen i stan, Jan Björklund? Är du beredd
              att dra upp 40 miljarder och lägga in i försvarsbudgeten? Och
              varifrån ska pengarna tas? Det är också en berättigad fråga.
            </seg>
          </u>
          <note type="speaker">
            Anf. 149 JAN BJÖRKLUND (FP) replik:
          </note>
          <u>
            <seg>
              Fru talman! Tänk att Jonas Sjöstedt aldrig någonsin nämner oron
              för Ryssland och Putin. Aldrig någonsin. Det är ett raljerande
              utan like över västvärldens militära allians som tryggade demokratin
              i Europa under hela efterkrigstiden när den hotades av kommunismen.
              Aldrig någonsin finns det från Sjöstedts sida någon problematisering
              av vad Putin gör. Försök någon gång i nästa replik att säga något
              kritiskt om Putin! Vi kommer att lyssna noga.
            </seg>
          </u>
          <u>
            <seg>
              Det är det här som är bakgrunden, Jonas Sjöstedt. Ryssland beter
              sig inte längre som vi hoppades att Ryssland skulle göra och som
              de gjorde under Jeltsin. Det var stökigt i Ryssland när de skulle
              gå från planekonomi till marknadsekonomi, men de var på väg åt
              rätt håll när det gällde demokratisering och att involveras i
              västvärlden. Nu går det åt fullständigt fel håll. Det är därför
              vi måste öka vår trygghet.
            </seg>
          </u>
          <u>
            <seg>
              Jag tycker att det försvarsbeslut som regeringen och mina borgerliga
              bröder och systrar har enats om är otillräckligt, men det spelar
              ju ingen roll om man lägger på ännu mycket mer pengar, för det
              finns ingenting som tillnärmelsevis skulle stärka Sveriges trygghet
              och säkerhet så mycket som ett Natomedlemskap. Norge och Danmark
              har hela västvärldens försvarskapacitet i ryggen om de utsätts
              för hot. Vi har bara oss själva. Och Jonas Sjöstedt tycker att
              det vi har är för mycket.
            </seg>
          </u>
          <u>
            <seg>
              Vi måste förstå detta. Vi lever i ett nytt Europa sedan några
              år tillbaka, och gradvis har det förvärrats. De baltiska staterna
              tackar sin gud för att de hann gå med i Nato innan Ryssland blev
              riktigt elakt. Ukraina har nu skickat in en medlemskapsansökan.
              Det är såklart för sent, för nu finns det sannolikt ryskorienterade
              trupper i Ukraina där det pågår ett krig. Nu vill man gå med,
              och man ångrar att man inte gjorde det tidigare.
            </seg>
          </u>
          <u>
            <seg>
              Nato ger ökad säkerhet och trygghet för oss. Nato löser inte
              alla världens problem, Jonas Sjöstedt, men det löser några viktiga
              problem, och det är därför vi bör delta.
            </seg>
          </u>
          <note>
            (Applåder)
          </note>
          <note type="speaker">
            Anf. 150 JONAS SJÖSTEDT (V) replik:
          </note>
          <u>
            <seg>
              Fru talman! En evighet är en kort tid i Jan Björklunds värld.
              Han påstår att jag aldrig någonsin har kritiserat Putin, men under
              min senaste replik som varade en minut och 45 sekunder gjorde
              jag det.
            </seg>
          </u>
          <u>
            <seg>
              Jag tycker att det är Jan Björklund som låter sig styras av Putins
              politik. Han älskar nog upprustning och konfrontation – det är
              hans världsbild som bekräftas att det är på det sättet. Jag tycker
              inte att Putin ska få styra vår politik. Tillfälliga saker i omvärlden
              ska inte innebära att man omprövar en politik som har varit långsiktigt
              framgångsrik. Världen behöver mer än någonsin länder som står
              upp för mänskliga rättigheter oavsett om det handlar om Ryssland,
              Ukraina, Turkiet eller något annat land.
            </seg>
          </u>
          <u>
            <seg>
              Men, Jan Björklund, frågan är ändå: 2 procent av bnp förväntas
              i militära utgifter. Inte ens du som vill spendera allra mest
              kommer upp i de nivåerna. Tycker du, ja eller nej, att Sverige
              ska öka sina försvarsutgifter till 2 procent av bruttonationalprodukten?
              Och var ska i sådant fall pengarna tas ifrån? För det är väldigt
              mycket pengar.
            </seg>
          </u>
          <note type="speaker">
            Anf. 151 JAN BJÖRKLUND (FP) replik:
          </note>
          <u>
            <seg>
              Fru talman! Vi ökar försvarsanslagen i vår budgetmotion, men
              inte till den nivån. Jag kan berätta att huvuddelen av Natoländerna
              inte heller uppfyller det kravet, utan de ligger ungefär på svensk
              nivå eller något högre. Det är riktigt att USA kräver detta av
              andra länder, men Norge gör det inte heller.
            </seg>
          </u>
          <u>
            <seg>
              Men vi behöver öka försvarsanslagen. Jonas Sjöstedt har alltid
              röstat för att de ska sänkas, och det menar jag är fel väg.
            </seg>
          </u>
          <u>
            <seg>
              Jonas Sjöstedt brukar säga att man går i Vita husets ledband
              om man är med i Nato och att man inte har någon egen utrikespolitik
              längre. Ursäkta, men vi kan ta Norge som exempel. De är medlemmar
              i Nato, och de har en mycket självständig utrikespolitik. Men
              när det gäller det här om att alla europeiska statsöverhuvuden
              och alla europeiska länder skulle gå i USA:s ledband måste jag
              säga: Herregud, Jonas Sjöstedt, har du aldrig träffat en fransman?
            </seg>
          </u>
          <note>
            ( Applåder )
          </note>
          <note type="speaker">
            Anf . 152 ANDREAS CARLSON (KD):
          </note>
          <u>
            <seg>
              Fru talman! Människor flyr krig och förföljelse i en omfattning
              som vi inte har sett sedan andra världskriget. Människor tvingas
              lämna allt för att söka skydd. De lämnar sina hem i förhoppningen
              om att hitta ett nytt.
            </seg>
          </u>
          <u>
            <seg>
              Flera har här i dag redan talat om den akuta flyktingkrisen som
              vi är mitt i. Som vi tidigare har konstaterat: De människor som
              flyr krig och förföljelse blir inte hjälpta av en regering som
              flyr verkligheten. Vi behöver en migrationspolitik med både hjärta
              och hjärna, som säkrar att vi kan hjälpa både i dag och i morgon.
              Det ska vi göra. Men vi behöver också en migrationspolitik som
              lättar på trycket på det svenska asylmottagandet. Vi behöver en
              politik som inte bara välkomnar människor hit utan som också välkomnar
              människor hem. För det krävs reformer som gör det lättare att
              gå från bidrag till arbete och som sänker trösklarna in på arbetsmarknaden.
              Vi behöver en politik som satsar på att människor som har för
              avsikt att leva sitt liv här också tillägnar sig den viktigaste
              nyckeln till ett hem, nämligen det svenska språket.
            </seg>
          </u>
          <u>
            <seg>
              Kristdemokraterna har flera konkreta förslag i vårt budgetalternativ.
              Vi vill ersätta permanenta uppehållstillstånd med tillfälliga,
              vilket skulle kunna minska trycket på Sverige och sätta press
              på andra länder att ta ett större ansvar. Genom att fler tar ansvar
              blir det ett bättre mottagande för de asylsökande.
            </seg>
          </u>
          <u>
            <seg>
              Vårt förslag innebär att beslutet ska omprövas en gång efter
              tre år. Den som då har fortsatta skyddsbehov eller har hunnit
              etablera sig på arbetsmarknaden får stanna.
            </seg>
          </u>
          <u>
            <seg>
              Vi vill införa ett system med säkra länder för kortare handläggnings
              ­ tider på Migrationsverket.
            </seg>
          </u>
          <u>
            <seg>
              Vidare vill vi öka drivkrafterna för unga och dem som står långt
              ifrån arbetsmarknaden att ta sitt första jobb. Människor som etablerar
              sig på arbetsmarknaden ska få tjäna sin första halvmiljon skattefritt.
              Det gäller såväl personer upp till 25 år som nyanlända. För långtidsarbetslösa
              vill vi införa ett dubbelt jobbskatteavdrag. Vi vill sänka arbetsgivaravgiften
              för unga under 22 år. Och vi värnar om den viktiga tjänstesektorn
              genom att bygga ut RUT och bibehålla ROT och är för jobbskapande
              reformer som regeringen delvis vill rasera eller motsätter sig
              helt.
            </seg>
          </u>
          <u>
            <seg>
              Det här är förslag som inte bara välkomnar människor hit utan
              också hem.
            </seg>
          </u>
          <u>
            <seg>
              På skolområdet vill vi göra en särskild satsning på att utbilda
              lärare i svenska som andraspråk. Vi vill införa sfi med barntillsyn
              och sfi med yrkesinriktning.
            </seg>
          </u>
          <u>
            <seg>
              Fru talman! När vi kristdemokrater talar om hemmets betydelse
              på detta sätt är det inget nytt i grunden. Vi har talat om behovet
              av en gemenskap för att vårt samhälle ska hålla samman. Vi har
              talat om familjer som Sveriges grundsten. Ibland har vi talat
              om de sakerna som om de vore åtskilda från varandra. Men i verkligheten
              är de oskiljaktiga – hem, familj och gemenskap.
            </seg>
          </u>
          <u>
            <seg>
              Ett hem är inte bara en plats där man kastar in sina saker. Vi
              är knutna till vårt hem just genom våra familjer och den gemenskap
              vi har upplevt där. Och den bär vi med oss vart världen än tar
              oss. Känslan av eller längtan efter att ha ett hem är universell.
              Samhällsgemenskapen är i grunden det goda som gör att människans
              liv inte är ensamt, fattigt, brutalt eller kort.
            </seg>
          </u>
          <u>
            <seg>
              Därför vill jag berätta om mitt hem. Det är inte Stockholm, även
              om jag har en lägenhet här. Mitt hem ligger där Västgötaslätten
              möter Småland. Det är en liten gård som har förvaltats i sju generationer,
              utanför samhället Mullsjö i Jönköpings län. Där föddes jag in
              i en gemenskap som mötte mig redan som barn. Mina föräldrar gjorde
              vad de kunde för att lära mig att skilja rätt från fel. Jag gavs
              förutsättningar som jag önskar att varje barn i Sverige skulle
              få.
            </seg>
          </u>
          <u>
            <seg>
              I det lokala innebandylaget, Mullsjö AIS, förstod jag vikten
              av att arbeta som ett lag och att alla behövs när man ska uppnå
              ett mål. Det gav mig och mina kompisar självrespekt och respekt
              för andra, vilket jag är tacksam för.
            </seg>
          </u>
          <u>
            <seg>
              Fru talman! Här i Stockholm talas det inte om landsbygdens utmaningar
              och om krisen för de svenska mjölkbönderna på samma sätt som där
              jag kommer från. Här blir det något abstrakt. Men där är det en
              av oss, en av de våra, som riskerar att behöva gå ifrån gård och
              grund, som kan tvingas lägga ned på grund av beslut som vi tar
              eller inte tar i den här salen.
            </seg>
          </u>
          <u>
            <seg>
              Jag känner ingen bonde som vill producera mjölk på samma sätt
              som i Tyskland eller Danmark. Låt oss därför kompensera Sveriges
              bönder för de strikta regler och extra kostnader som vi här i
              kammaren har lagt på dem. Vi kristdemokrater vill satsa 1 miljard
              de kommande åren för att rädda svensk mjölk och bevara svensk
              landsbygd och våra öppna landskap. När man vet vilka som drabbas
              och hur gemenskaperna spricker talar man på ett annorlunda sätt
              i de frågorna.
            </seg>
          </u>
          <u>
            <seg>
              Fru talman! Hemma talar man inte heller på samma sätt om familjepolitiken
              som i den här kammaren. Här talas det om föräldraförsäkringen
              som om den vore ett verktyg för politiker att realisera just sina
              idéer om jämställdhet. Men hemma är föräldraförsäkringen ett sätt
              att ge barnen ett gott välkomnande in i sin första och viktigaste
              gemenskap – familjen. Den är ett sätt att ge barnen tid, närhet
              och kärlek.
            </seg>
          </u>
          <u>
            <seg>
              Det viktigaste där är att man finns där för barnet. Hur man gör
              det och vem som tar ut flest föräldradagar är underordnat. Men
              när regeringen klampar in och tvångskvoterar föräldraförsäkringen
              låter det annorlunda i Mullsjö och på många andra platser i vårt
              land än det gör här. Man undrar hur det ska gå för dem av oss
              som är egenföretagare, som inte bara kan lämna sitt företag i
              flera månader. Varför ska barnen i de familjerna få mindre tid
              med sina föräldrar?
            </seg>
          </u>
          <u>
            <seg>
              Man undrar också hur det ska gå för familjer där den ena föräldern
              kanske är utan jobb och familjen är beroende av en lön. Ska de
              tvingas skjuta på sin barnlycka för att klåfingriga politiker
              skapar försäkringssystem som är anpassade för att fixa till jämna
              staplar? När man ser hur detta drabbar gemenskapen talar man på
              ett annorlunda sätt i dessa frågor.
            </seg>
          </u>
          <u>
            <seg>
              Man talar inte heller om civilsamhället på samma sätt som det
              ibland görs i de politiska kretsarna. Här blir civilsamhället
              ofta bara ytterligare en del eller en förlängning av staten. Politiker
              vill styra och ställa med riktade bidrag och satsningar så att
              civilsamhället gör politikens bud. Men hemma är civilsamhället
              något vi gör tillsammans. Killarna och tjejerna spelar innebandy,
              inte i första hand för att det är bra för staten utan för att
              det är kul och ger en gemenskap.
            </seg>
          </u>
          <u>
            <seg>
              Idrotten och civilsamhället står för enorma sociala insatser
              som aldrig får underskattas. Vi vill därför se ett ökat stöd till
              idrotten. Men vi vill inte öronmärka pengarna som regeringen gör.
              Det leder nämligen bara till ökad byråkrati. Civilsamhället behöver
              stödjas men inte likriktas. Man talar annorlunda om föreningarna
              när man själv har vuxit upp i dem.
            </seg>
          </u>
          <u>
            <seg>
              Fru talman! Politiken har sina gränser. Den ska inte genom riksdagen
              kommendera folk att börja tala om varandra i termer av vi. Politiken
              kan inte skapa ett hem åt människor. Gemenskap växer fram ur delade
              erfarenheter och i det vardagliga mötet med vår nästa, inte genom
              lagstiftning.
            </seg>
          </u>
          <u>
            <seg>
              Hem, familj och gemenskap – vi kristdemokrater förstår hur de
              är bundna till varandra. Tyvärr gör inte regeringen det. Och det,
              fru talman, kommer att få konsekvenser.
            </seg>
          </u>
          <note>
            (Applåder)
          </note>
          <note type="speaker">
            Anf. 153 JIMMIE ÅKESSON (SD) replik:
          </note>
          <u>
            <seg>
              Fru talman! Andreas Carlson är sist ut av de borgerliga småpartierna
              att få samma fråga som hans kollegor inom den borgerliga alliansen
              har fått i dag.
            </seg>
          </u>
          <u>
            <seg>
              Under dagen har jag dessutom noterat att Andreas Carlsons partiordförande,
              Ebba Busch Thor , har sagt att man vill se en gemensam alliansbudget
              nästa år. Det är ett steg i rätt riktning. Det talas om att borgerligheten
              är beredd att fälla regeringen senast i valet 2018. Ordet senast
              betyder att någonting skulle kunna hända redan före 2018. Vad
              det skulle vara vet jag inte, men det här skulle kunna vara ett
              sätt att fälla den socialistiska regeringen.
            </seg>
          </u>
          <u>
            <seg>
              Då är min ganska enkla fråga till Andreas Carlson: Varför vänta
              ett år? Möjligheten finns redan nu. Varför låta de socialistiska
              partierna förstöra landet ännu mer under ett års tid? Varför inte
              fälla regeringen redan i höst?
            </seg>
          </u>
          <note type="speaker">
            Anf. 154 ANDREAS CARLSON (KD) replik:
          </note>
          <u>
            <seg>
              Fru talman! Jag tycker att det är en god ordning att man röstar
              på sin egen politik. Kristdemokraterna har lagt fram en budget
              i år. Det är en budget som vi är stolta över, en budget som innehåller
              satsningar på jobb och företagande. Det är en oerhört viktig nyckel
              för att vi ska kunna välkomna människor hit men också välkomna
              människor hem.
            </seg>
          </u>
          <u>
            <seg>
              I mitt anförande redogjorde jag för några förslag i vår budget.
              Vi kommer att rösta på vår budget. Vi har inget annat besked än
              det som har getts tidigare. Vi kommer att rösta på Kristdemokraternas
              budget.
            </seg>
          </u>
          <u>
            <seg>
              Det vore en konstig ordning om man nu skulle börja rösta på andra
              partiers politik, även om det säkert finns många goda förslag
              också i Moderaternas budget. Men vi kommer att rösta på vår budget.
            </seg>
          </u>
          <note type="speaker">
            Anf. 155 JIMMIE ÅKESSON (SD) replik:
          </note>
          <u>
            <seg>
              Fru talman! Vi kommer också att rösta på vår budget. Men det
              är när den faller som det blir skarpt läge för vårt parti, för
              Kristdemokraterna och för de övriga oppositionspartierna i den
              här församlingen.
            </seg>
          </u>
          <u>
            <seg>
              Vi har ett parlamentariskt läge där regeringen inte har majoritetens
              stöd i Sveriges riksdag. Det finns ingen socialistisk majoritet
              i Sveriges riksdag. Ändå kommer de borgerliga partierna sannolikt
              att välja att släppa igenom den socialistiska budgeten.
            </seg>
          </u>
          <u>
            <seg>
              Det gör man med märkliga förklaringar. Man gör det genom att
              man hänvisar till att det annars skulle uppstå kaos. Jag förstår
              inte hur man kan tycka att det skulle uppstå kaos för att man
              röstar för sin egen politik eller för den politik som man tillsammans
              med ett antal andra partier trots allt har gått till val på. För
              mig är det väldigt märkligt.
            </seg>
          </u>
          <u>
            <seg>
              Men varför vänta ett helt år med att fälla den socialistiska
              regeringen och i skarpt läge faktiskt åstadkomma en förändring?
            </seg>
          </u>
          <note>
            Anf . 156 ANDREAS CARLSON (KD) replik :
          </note>
          <u>
            <seg>
              Fru talman! Jimmie Åkesson, jag har inga andra beske d än det
              som mina allianskollego r tidigare har sagt. Vi kommer att hålla
              ihop. Alliansen är oerhört viktig för Kristdemokraternas inflytande
              över svensk politik. Under två mandatperioder visade vi hur vi
              kunde få igenom kristdemokratisk politik i Sverige, och det kommer
              vi att fortsätta att driva. Vi kommer att fortsätta att arbeta
              tillsammans i Alliansen. När det blir dags att lägga fram en alliansgemensam
              budget får vi komma överens i Alliansen och sedan återkomma.
            </seg>
          </u>
          <u>
            <seg>
              Det skulle bli en väldigt knepig ordning om vi helt plötsligt
              skulle börja rösta på andra partiers politik. Vi har lagt fram
              en budget som vi är stolta över. Vi kommer att rösta för den,
              försvara och fajtas för den. Vi kommer i aktiv opposition att
              verka för att få genomslag för den politik som vi för.
            </seg>
          </u>
          <u>
            <seg>
              Som vi har varit inne på under debatten i dag kommer vi tillsammans
              med övriga allianspartier också att föra samtal med regeringen
              om den akuta flyktingkris som vi är mitt inne i. Vi fortsätter
              att ta ansvar. Det kommer Kristdemokraterna att göra, och vi kommer
              att rösta för vår budget.
            </seg>
          </u>
          <note>
            (Applåder)
          </note>
          <note type="speaker">
            Anf. 157 Utbildningsminister GUSTAV FRIDOLIN (MP) replik:
          </note>
          <u>
            <seg>
              Fru talman! Amnesty har publicerat en ny rapport där det visas
              ytterligare några bilder på vad kriget i Syrien innebär. Bilderna
              visar människor som får bosätta sig i underjordiska bunkrar för
              att rädda sig från flygbombningar, svält, törst, oljefatsbomber
              mot skolor och sjukhus, moskéer och torgmarknader. Sedan finns
              det också fysiska bilder som aldrig kommer att försvinna från
              näthinnan: kroppsdelar spridda över olika torg och barn utan huvuden.
              Det är det helvete som människor flyr från.
            </seg>
          </u>
          <u>
            <seg>
              Samtidigt fortsätter IS förföljelse av kristna, yazidier , kurder,
              kvinnor, shiamuslimer och alla som inte faller deras militanta
              logik i smaken. Kriget sprids ut till flyktinglägren där pojkar
              värvas till barnsoldater och flickor gifts bort.
            </seg>
          </u>
          <u>
            <seg>
              Sverige ställer då upp via stöd direkt till flyktinglägren, via
              en fristad till människor som kommer till vårt land. Det är inte
              alltid lätt, men det var det inte heller när vi gav en fristad
              till dem som flydde från Pinochets diktatur eller folkmordet på
              Balkan. Men vi kan göra det, och gör vi rätt vet vi att de människor
              som kommer i dag snart är med och bygger Sverige.
            </seg>
          </u>
          <u>
            <seg>
              I detta arbete har jag alltid sett Kristdemokraterna som en värderingsmässigt
              allierad. Jag har själv arbetat nära kristdemokrater i arbetet
              för flyktingar. Här i riksdagen har vi tillsammans agerat i och
              med olika regeringar för en human flyktingpolitik. Vi har också
              arbetat rent praktiskt i församlingar där man hjälper människor
              på flykt. Kristdemokraterna säger nu att de har lagt om delar
              av sin flyktingpolitik. Andreas Carlson redovisade flera gånger
              att man vill minska trycket på Sverige.
            </seg>
          </u>
          <u>
            <seg>
              Jag vill då ställa frågan: Betyder det att Kristdemokraterna
              tycker att Sverige ska hjälpa färre? Det gäller inte att fler
              ska göra mer, för där tycker vi lika. Alla EU:s länder måste göra
              sitt för att ta ansvar för de människor som kommer, så att vi
              kan hjälpa fler. Men är det Kristdemokraternas politik att Sverige
              ska göra mindre, att vi i den kris som vi nu ser i världen ska
              ge hjälp till färre flyktingar?
            </seg>
          </u>
          <note>
            Anf . 158 ANDREAS CARLSON (KD) replik :
          </note>
          <u>
            <seg>
              Fru talman! Tack, Gustav Fridolin, för din fråga! Du började
              med att beskriva situationen, och den är fruktansvärd. Det är
              en oerhörd tragedi som utspelas för våra ögon. Därför har vi kristdemokrater
              sagt att vi från svensk sida måste vara beredda att göra mer.
              Vi måste slå mot roten till att människor flyr. Därför presenterar
              vi i vårt budgetalternativ satsningar på att förlänga de utbildningsinsatser
              som görs med hjälp av det svenska försvaret. Men vi måste också
              vara beredda att ytterligare stärka vårt arbete inom de freds-
              och säkerhetsbevarande insatserna på plats.
            </seg>
          </u>
          <u>
            <seg>
              Vi har exemplifierat detta. I talet under Almedalsveckan presenterade
              vi förslaget att man skulle ställa JAS-plan till förfogande, om
              vi skulle få en förfrågan – detta för att slå mot rötterna. Givetvis
              behövs då en förfrågan från den internationella koalitionen. Kristdemokraterna
              anser att vi ska vara beredda att göra det.
            </seg>
          </u>
          <u>
            <seg>
              Vi gör också en omfördelning i vår biståndsbudget. Vi vill stärka
              anslaget till UNHCR med ytterligare ½ miljard med tanke på den
              oerhörda tragedi och stora flyktingström som vi nu ser. Vi måste
              stärka arbetet med att bekämpa rötterna genom att delta i biståndsarbetet
              på plats i den akuta situationen.
            </seg>
          </u>
          <u>
            <seg>
              Men om frågan var om vi från Sverige ska hjälpa färre är svaret
              nej. Vi måste se till att fler länder tar ett större ansvar. Där
              har vi presenterat förslag om tillfälliga uppehållstillstånd och
              säkra länder. Det finns säkert också andra förslag som vi kan
              genomföra här i Sverige och som i praktiken skulle göra att vårt
              ansvar leder till att andra länder blir pressade att ta ett större
              ansvar. Fler måste vara med och ta ansvar i Europa.
            </seg>
          </u>
          <note>
            (Applåder)
          </note>
          <note type="speaker">
            Anf. 159 Utbildningsminister GUSTAV FRIDOLIN (MP) replik:
          </note>
          <u>
            <seg>
              Fru talman! Jag delar helt uppfattningen att Sverige ska göra
              mer tillsammans med internationella samfundet i den direkta situationen
              och att fler EU-länder ska göra mer. Den svenska regeringen har
              konsekvent drivit detta, och det har fattats inte mindre än två
              beslut på EU-nivå som är historiska jämfört med hur EU tidigare
              har agerat i flyktingsituationer. Fler kan göra mer.
            </seg>
          </u>
          <u>
            <seg>
              Anledningen till att fler ska göra mer är ju att vi ska kunna
              hjälpa fler. Jag har svårt att se hur fler EU-länder skulle hjälpa
              till om Sverige minskade sin hjälp till flyktingar. När ni kom
              med era förslag i Almedalen sa er partiordförande Ebba Busch Thor
              att hon trodde att det skulle innebära att färre flyktingar söker
              sig till Sverige och att hon trodde att det skulle vara bra.
            </seg>
          </u>
          <u>
            <seg>
              Det är någonting helt annat än vad jag hört från kristdemokrater
              under alla år som jag har jobbat med dem i flyktingpolitiken och
              som jag hör direkt från kristdemokratiska gräsrötter i de församlingar
              som jag möter.
            </seg>
          </u>
          <u>
            <seg>
              Jag vill återigen fråga: Innebär Kristdemokraternas politik att
              Sverige ska ge skydd till färre flyktingar?
            </seg>
          </u>
          <note>
            Anf . 160 ANDREAS CARLSON (KD) replik :
          </note>
          <u>
            <seg>
              Fru talman! Jag be s varade Gustav Fridolin s fråga i mitt tidigare
              inlägg.
            </seg>
          </u>
          <u>
            <seg>
              Jag konstaterar att vi står inför en akut flyktingkris som är
              större än den kris som vi såg under andra världskriget. Då är
              det oerhört viktigt att vi ser till att andra EU-länder tar ett
              större ansvar. Det är också viktigt att vi tar de signaler på
              allvar som jag tidigare redogjorde för i mitt replikskifte med
              statsministern.
            </seg>
          </u>
          <u>
            <seg>
              Om vi ska fortsätta att värna öppenhet och medmänsklighet måste
              vi också se till att vi både välkomnar människor hit och välkomnar
              människor hem. Därför behöver vi en migrationspolitik med hjärta
              och hjärna som ser till att vi klarar av att hjälpa människor
              till ett arbete. Därför tycker jag att det är så oansvarigt av
              regeringen att lägga fram förslag som slår mot jobb och företagande.
              Jobben och företagen är den största integrationsmotorn, och den
              vill vi i Kristdemokraterna arbeta för att värna. Därför kommer
              vi att rösta på vår budget.
            </seg>
          </u>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            § 2 Anmälan om kompletteringsval
          </note>
          <note>
            Tredje vice talmannen meddelade att Socialdemokraternas riksdagsgrupp
            anmält Hanna Westerén som suppleant i EU-nämnden.
          </note>
          <note>
            Tredje vice talmannen förklarade vald från och med den 31 oktober
            till
          </note>
          <note>
            suppleant i EU-nämnden
          </note>
          <note>
            Hanna Westerén (S)
          </note>
          <note>
            § 3 Anmälan om vice ordförande i utskott
          </note>
          <note>
            Tredje vice talmannen anmälde att Anna-Lena Sörenson (S) valts
            till vice ordförande i socialutskottet från och med den 13 oktober
            .
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2015/16:14, 15 och 19 till skatteutskottet
          </note>
          <note>
            2015/16:20 till konstitutionsutskottet
          </note>
          <note>
            2015/16:21 och 22 till skatteutskottet
          </note>
          <note>
            2015/16:24 till justitieutskottet
          </note>
          <note>
            2015/16:28 och 29 till skatteutskottet
          </note>
          <note>
            2015/16:30 till arbetsmarknadsutskottet
          </note>
          <note>
            2015/16:31 till trafikutskottet
          </note>
          <note>
            2015/16:32 till miljö- och jordbruksutskottet
          </note>
          <note>
            Motion
          </note>
          <note>
            2015/16:399 till utbildningsutskottet
          </note>
          <u>
            <seg>
              EU-dokument
            </seg>
          </u>
          <note>
            KOM(2015) 472 och KOM(2015) 473 till finansutskottet
          </note>
          <u>
            <seg>
              Åttaveckorsfristen för att avge ett motiverat yttrande skulle
              gå ut den 8 december .
            </seg>
          </u>
          <note>
            § 5 Utbildningsstödet till varslade vid Volvo Cars
          </note>
          <note>
            Arbetsmarknadsutskottets betänkande 2015/16:AU3
          </note>
          <note>
            Utbildningsstödet till varslade vid Volvo Cars ( skr . 2014/15:111)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 8.)
          </note>
          <note>
            § 6 Nordisk balansavräkning
          </note>
          <note>
            Näringsutskottets betänkande 2015/16:NU5
          </note>
          <note>
            Nordisk balansavräkning (prop. 2014/15:112)
          </note>
          <note>
            föredrogs.
          </note>
          <note type="speaker">
            Anf. 161 MATTIAS BÄCKSTRÖM JOHANSSON (SD):
          </note>
          <u>
            <seg>
              Fru talman! Riksdagen har att ta ställning i detta betänkande
              om en nordisk balansavräkning. Betänkandet innehåller främst förslag
              om ändringar i ellagen, vilket ska skapa juridiska förutsättningar
              för en sådan gemensam balansavräkning.
            </seg>
          </u>
          <u>
            <seg>
              Sverigedemokraterna ser positivt på ett sådant utökat samarbete.
              Det ger förutsättningar för en fortsatt utveckling av en gemensam
              nordisk elmarknad med Norge och Finland. Samarbetet genererar
              också goda förutsättningar för en trygg energiförsörjning. Mot
              den bakgrunden är vi positiva till de huvudsakliga förslagen som
              lämnas i propositionen men anser att det på en punkt krävs ett
              förtydligande från riksdagen.
            </seg>
          </u>
          <u>
            <seg>
              Enligt regeringens förslag ska den systemansvariga myndigheten,
              Svenska kraftnät, få uppdra åt någon annan att utföra balansavräkningen.
              För att skapa förutsättningar för en gemensam nordisk balansavräkning
              har Svenska kraftnät därför inlett ett samarbete med stamnätsföretagen
              i Norge respektive Finland och bildat ett bolag för just det ändamålet.
              Bolaget ägs till en tredjedel av respektive stamnätsföretag.
            </seg>
          </u>
          <u>
            <seg>
              Regeringens förslag utgår från ett samarbete i ett nordiskt perspektiv,
              och avsikten initialt är helt uppenbar för alla. Att det sker
              på föreslaget sätt har Sverigedemokraterna inga invändningar mot,
              men vi anser att det är angeläget att riksdagen tydliggör att
              balansavräkningen inte ska utföras av någon aktör utanför det
              gemensamma nordiska samarbetet.
            </seg>
          </u>
          <note>
            I behandlingen av den motion som vi väckt med anledning av detta,
            och som i betänkandet avstyrks, är motiveringen för avstyrkandet
            av mo ­ tionen att det gemensamma bolaget genom de nuvarande ägarförhållande
            ­ na har en fast nordisk förankring och att riksdagen därmed inte
            behöver tydliggöra att balansavräkningen inte utförs av någon
            aktör utanför det nordiska samarbetet.
          </note>
          <u>
            <seg>
              Men, fru talman, i de ändringar som nu genomförs i ellagen anges
              inte specifikt det bolag som är aktuellt i förslaget. Där anges
              inte heller regleringar om bolagets driftställe eller om ägarförhållandena
              för bolaget. I en förlängning kan det öppna mandatet i lagstiftningen
              innebära en fortsatt utvidgning utanför den nordiska elmarknaden
              där riksdagen inte behöver tillfrågas. Det är en farhåga som Sverigedemokraterna
              har om att riksdagens ställning förminskas.
            </seg>
          </u>
          <u>
            <seg>
              Sverigedemokraternas uppfattning är därför att riksdagen jämte
              lag ­ ändringen ska begära att regeringen säkerställer att den
              systemansvariga myndigheten inte uppdrar åt någon aktör utanför
              det gemensamma nordiska samarbetet att utföra balansavräkningen.
            </seg>
          </u>
          <u>
            <seg>
              Med detta sagt vill jag yrka bifall till reservation 1 i betänkandet.
            </seg>
          </u>
          <note type="speaker">
            Anf . 162 ÅSA WESTLUND (S):
          </note>
          <u>
            <seg>
              Fru talman ! Låt mig börja med att yrka bifall till utskottets
              förslag i betänkandet och avslag på motionen.
            </seg>
          </u>
          <u>
            <seg>
              Den här propositionen handlar i huvudsak om att fortsätta arbetet
              med en nordisk elmarknad. Det finns viktiga vinster med att ha
              en nordisk elmarknad. En större elmarknad ökar förutsättningarna
              för en väl fungerande marknad där effektiviteten gör att konsumenterna
              inte behöver betala några överpriser. En större elmarknad ökar
              också leveranssäkerheten, och behovet av reservkraft i varje land
              minskar, allt till nytta för konsumenterna och för klimatet.
            </seg>
          </u>
          <u>
            <seg>
              De förändringar som föreslås här är ganska tekniska till sin
              karaktär. Svenska kraftnät ska få möjlighet att uppdra åt annan
              aktör att utföra själva balansavräkningen. I propositionen beskrivs
              bakgrunden till förslaget. Avsikten är att balansavräkningen ska
              utföras av ett gemensamt bolag där Svenska kraftnät äger en tredjedel
              och dess motsvarigheter i Finland och Norge äger lika stora andelar.
              Hela förslaget syftar till att, som jag inledde med att säga,
              möjliggöra en bättre fungerande nordisk elmarknad.
            </seg>
          </u>
          <u>
            <seg>
              Den systemansvariga myndigheten, Svenska kraftnät, ska även fortsättningsvis
              ha ansvaret för att balansavräkningen utförs under former som
              är förenliga med utövandet av det övergripande systemansvaret
              i Sverige och för att balansavräkningen utförs på ett sätt som
              är förenligt med ellagens bestämmelser. Vi ser därför inget skäl
              till att tillstyrka motionen från Sverigedemokraterna utan yrkar
              avslag på den.
            </seg>
          </u>
          <u>
            <seg>
              De förändringar som här föreslås utgör alltså ett steg på vägen
              till en bättre fungerande nordisk elmarknad. Det ser ut att finnas
              stora vinster i en gemensam balansavräkning dels för att det sker
              på en plats i stället för på flera platser, vilket leder till
              minskad administration, dels för att regelverken för de olika
              länderna på sikt kan harmoniseras.
            </seg>
          </u>
          <u>
            <seg>
              Avsikten är alltså att den gemensamma marknaden ska bli effektivare
              och att det ska bli lättare för de elhandlare och balansansvariga
              som vill bedriva verksamhet i flera nordiska länder. Men det kommer
              att krävas ytterligare steg för att det ska fungera optimalt och
              för att det verkligen ska bli så enkelt som vi vill. Den här propositionen
              är i alla fall ett första steg.
            </seg>
          </u>
          <u>
            <seg>
              Avslutningsvis: Propositionen innehåller också förslag om att
              Energimyndigheten ska överta uppgiften att lämna kontrolluppgifter
              om avyttring av elcertifikat. Ändringen är naturlig eftersom Energimyndigheten
              har tagit över uppgiften som kontoföringsmyndighet för elcertifikat
              från Svenska kraftnät. Vi välkomnar därför även detta förslag.
            </seg>
          </u>
          <note type="speaker">
            Anf. 163 CECILIE TENFJORD-TOFTBY (M):
          </note>
          <u>
            <seg>
              Fru talman! Senast i går fick vi höra från EU:s energikommissionär
              Š ef č ovi č att den nordiska regionen är ett föredöme på den
              europeiska ener ­ gimarknaden. Fortfarande står vi dock inför
              flera utmaningar. Vi behöver samarbeta ännu mer, vi behöver harmonisera
              våra regelverk och vi behö ­ ver ta bort regelkrångel för att
              den nordiska elmarknaden ska fungera till och med mer optimalt
              än den gör i dag. Därför yrkar vi bifall till proposi ­ tionen
              och avslag på reservationen.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 8.)
          </note>
          <note>
            § 7 Begränsning av mangan i dieselbränslen
          </note>
          <note>
            Miljö- och jordbruksutskottets betänkande 2015/16:MJU3
          </note>
          <note>
            Begränsning av mangan i dieselbränslen (prop. 2014/15:113)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 8.)
          </note>
          <note>
            Ajournering
          </note>
          <note>
            Kammaren beslutade kl. 14.07 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            § 8 Beslut om ärenden som slutdebatterats vid dagens sammanträde
          </note>
          <note>
            AU3 Utbildningsstödet till varslade vid Volvo Cars
          </note>
          <note>
            Kammaren biföll utskottets förslag.
          </note>
          <u>
            <seg>
              NU5 Nordisk balansavräkning
            </seg>
          </u>
          <note>
            Punkt 2 (Ansvar för att utföra balansavräkningen)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            43 för res.
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 4 S, 66 M, 25 MP, 20 C, 18 V, 16 FP, 15 KD
          </note>
          <note>
            För res.: 43 SD
          </note>
          <note>
            Frånvarande: 19 S, 18 M, 6 SD, 2 C, 3 V, 3 FP, 1 KD
          </note>
          <note>
            Ida Drougge (M) anmälde att hon avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU3 Begränsning av mangan i dieselbränslen
          </note>
          <note>
            Kammaren biföll utskottets förslag.
          </note>
          <note>
            § 9 Yrkande om misstroendeförklaring
          </note>
          <note>
            Följande skrivelse hade kommit in:
          </note>
          <note>
            Till talmannen
          </note>
          <u>
            <seg>
              I en intervju med Dagens Nyheter i augusti 2014 uttryckte nuvarande
              finansministern Magdalena Andersson stor indignation över ett
              sju år gammalt löftesbrott från en enskild moderat riksdagsledamot.
              Magdalena Andersson menade att det var ”svårbegripligt” att en
              person som beslagits med lögn kunde tillåtas att inneha tyngre
              förtroendeuppdrag och slog fast att ”man måste kunna lita på människor”.
              Tyvärr har finansministern inte levt som hon lärt.
            </seg>
          </u>
          <u>
            <seg>
              Inför valet lovade Magdalena Andersson väljarna att ROT-avdraget
              skulle få vara kvar. I den budgetproposition som finansministern
              nyligen presenterade återfinns dock förslag om ett kraftigt försämrat
              ROT-avdrag. I TV4:s Nyhetsmorgon den 10 april 2014 sade Magdalena
              Andersson att hon självklart står bakom överskottsmålet och att
              hon jagat Anders Borg i två års tid för att han bröt mot det.
              I den budgetproposition som Finansministern nyligen presenterade
              är överskottsmålet dock i praktiken avskaffat. Den 17 augusti
              2014 sade Magdalena Andersson i SVT att: ”– Det är jättedyrt att
              tanka bensin som det är, vi ser inget behov av att höja bensinskatten”.
              I den budgetproposition som finansministern nyligen presenterade
              återfinns dock en kraftig höjning av bensinskatten.
            </seg>
          </u>
          <u>
            <seg>
              Än mer allvarligt än raden av flagranta löftesbrott är finansministerns
              bristande förmåga att förutse och hantera kostnaderna för den
              egna politiken och oförmågan att upprätthålla ordning i rikets
              finanser.
            </seg>
          </u>
          <u>
            <seg>
              Trots att det idag är mindre än en månad sedan budgetpropositionen
              presenterades kan vi konstatera att detta budgetdokument, på grund
              av skenande kostnader för migrationen som hade gått att förutse
              och förhindra, är helt odugligt att styra landet med. Finansministerns
              budgetförslag är underfinansierat med många miljarder kronor och
              inga svar har givits kring hur den allvarliga underfinansieringen
              skall kunna hanteras.
            </seg>
          </u>
          <u>
            <seg>
              Regeringens finanspolitik har också dragit på sig skarp kritik
              från Finanspolitiska rådet, Riksrevisionen och Ekonomistyrningsverket.
              Mot bakgrund av vad som här anförts yrkar jag å den Sverigedemokratiska
              riksdagsgruppens vägnar att riksdagen, i enlighet med 13:e kapitlet,
              4:e paragrafen i Regeringsformen, skall förklara att finansminister
              Magdalena Andersson (S) inte längre åtnjuter riksdagens förtroende.
            </seg>
          </u>
          <note>
            Stockholm den 14 oktober 2015
          </note>
          <note>
            Jimmie Åkesson (SD) Mattias Karlsson (SD)
          </note>
          <note>
            Angelika Bengtsson (SD) Per Klarberg (SD)
          </note>
          <note>
            Paula Bieler (SD) Julia Kronlid (SD)
          </note>
          <note>
            Sara-Lena Bjälkö (SD) David Lång (SD)
          </note>
          <note>
            Linus Bylund (SD) Adam Marttinen (SD)
          </note>
          <note>
            Mattias Bäckström Johansson (SD) Jonas Millard (SD)
          </note>
          <note>
            Dennis Dioukarev (SD) Johan Nissinen (SD)
          </note>
          <note>
            Kent Ekeroth (SD) Per Ramhorn (SD)
          </note>
          <note>
            Aron Emilsson (SD) Roger Richtoff (SD)
          </note>
          <note>
            Fredrik Eriksson (SD) Oscar Sjöstedt (SD)
          </note>
          <note>
            Mikael Eskilandersson (SD) Johnny Skalin (SD)
          </note>
          <note>
            Olle Felten (SD) Robert Stenkvist (SD)
          </note>
          <note>
            Runar Filper (SD) Jimmy Ståhl (SD)
          </note>
          <note>
            Anders Forsberg (SD) Cassandra Sundin (SD)
          </note>
          <note>
            Josef Fransson (SD) Sven-Olof Sällström (SD)
          </note>
          <note>
            Pavel Gamov (SD) Björn Söder (SD)
          </note>
          <note>
            Anna Hagwall (SD) Tony Wiklander (SD)
          </note>
          <note>
            Carina Herrstedt (SD) Jennie Åfeldt (SD)
          </note>
          <note>
            Stefan Jakobsson (SD) Jonas Åkerlund (SD)
          </note>
          <note>
            Mikael Jansson (SD) Jeff Ahl (SD)
          </note>
          <note>
            Richard Jomshof (SD) Christina Östberg (SD)
          </note>
          <note>
            Nina Kain (SD)
          </note>
          <note>
            § 10 Bordläggning
          </note>
          <note>
            Andre vice talmannen meddelade att under kammarens sammanträde
            hade Jimmie Åkesson (SD) väckt yrkande om misstroendeförklaring
            mot finansminister Magdalena Andersson (S) .
          </note>
          <note>
            Andre vice talmannen konstaterade att det av den överlämnade
            skrivelsen framgick att yrkandet biträtts av fler än 35 ledamöter.
          </note>
          <note>
            Ärendet bordlades.
          </note>
          <note>
            Andre vice talmannen meddelade att ärendet skulle bordläggas
            ytterligare en gång vid nästa sammanträde . Votering skulle äga
            rum vid kammarens sammanträde tisdagen den 20 oktober kl. 13.00
            .
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2015/16:26 Regelbunden finansiell information och offentliggörande
            av aktieinnehav
          </note>
          <note>
            Skrivelse
          </note>
          <note>
            2015/16:25 Riksrevisionens rapport om digitalradio
          </note>
          <note>
            § 11 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 13 oktober
          </note>
          <u>
            <seg>
              2015/16:63 Åtgärder mot bilindustrins utsläppsfusk
            </seg>
          </u>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            § 12 Anmälan om fråga för skriftligt svar
          </note>
          <u>
            <seg>
              Följande fråga för skriftligt svar hade framställts:
            </seg>
          </u>
          <note>
            den 13 oktober
          </note>
          <note>
            2015/16:132 Körkortslån för ungdomar
          </note>
          <note>
            av Amir Adan (M)
          </note>
          <note>
            till statsrådet Aida Hadzialic (S)
          </note>
          <note>
            § 13 Kammaren åtskildes kl. 16.02.
          </note>
          <u>
            <seg>
              Förhandlingarna leddes
            </seg>
          </u>
          <note>
            av talmannen från sammanträdets början till och med § 1 anf.
            62 (delvis),
          </note>
          <note>
            av andre vice talmannen därefter till och med § 1 anf. 130 (delvis),
          </note>
          <note>
            av tredje vice talmannen därefter till ajourneringen kl. 14.07
            och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            KATHRIN FLOSSING
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Partiledardebatt
          </note>
          <note>
            Anf. 1 ANNA KINBERG BATRA (M)
          </note>
          <u>
            <seg>
              Anf. 2 Statsminister STEFAN LÖFVEN (S) replik
            </seg>
          </u>
          <note>
            Anf. 3 ANNA KINBERG BATRA (M) replik
          </note>
          <u>
            <seg>
              Anf. 4 Statsminister STEFAN LÖFVEN (S) replik
            </seg>
          </u>
          <note>
            Anf. 5 ANNA KINBERG BATRA (M) replik
          </note>
          <note>
            Anf. 6 JIMMIE ÅKESSON (SD) replik
          </note>
          <note>
            Anf. 7 ANNA KINBERG BATRA (M) replik
          </note>
          <note>
            Anf. 8 JIMMIE ÅKESSON (SD) replik
          </note>
          <note>
            Anf. 9 ANNA KINBERG BATRA (M) replik
          </note>
          <note>
            Anf. 10 Utbildningsminister GUSTAV FRIDOLIN (MP) replik
          </note>
          <note>
            Anf. 11 ANNA KINBERG BATRA (M) replik
          </note>
          <note>
            Anf. 12 Utbildningsminister GUSTAV FRIDOLIN (MP) replik
          </note>
          <note>
            Anf. 13 ANNA KINBERG BATRA (M) replik
          </note>
          <note>
            Anf. 14 JONAS SJÖSTEDT (V) replik
          </note>
          <u>
            <seg>
              Anf. 15 ANNA KINBERG BATRA (M) replik
            </seg>
          </u>
          <note>
            Anf. 16 JONAS SJÖSTEDT (V) replik
          </note>
          <note>
            Anf. 17 ANNA KINBERG BATRA (M) replik
          </note>
          <note>
            Anf. 18 Statsminister STEFAN LÖFVEN (S)
          </note>
          <note>
            Anf. 19 ANNA KINBERG BATRA (M) replik
          </note>
          <u>
            <seg>
              Anf. 20 Statsminister STEFAN LÖFVEN (S) replik
            </seg>
          </u>
          <note>
            Anf. 21 ANNA KINBERG BATRA (M) replik
          </note>
          <note>
            Anf. 22 Statsminister STEFAN LÖFVEN (S) replik
          </note>
          <note>
            Anf. 23 JIMMIE ÅKESSON (SD) replik
          </note>
          <u>
            <seg>
              Anf. 24 Statsminister STEFAN LÖFVEN (S) replik
            </seg>
          </u>
          <note>
            Anf. 25 JIMMIE ÅKESSON (SD) replik
          </note>
          <note>
            Anf. 26 Statsminister STEFAN LÖFVEN (S) replik
          </note>
          <note>
            Anf. 27 ANDERS W JONSSON (C) replik
          </note>
          <note>
            Anf. 28 Statsminister STEFAN LÖFVEN (S) replik
          </note>
          <note>
            Anf. 29 ANDERS W JONSSON (C) replik
          </note>
          <u>
            <seg>
              Anf. 30 Statsminister STEFAN LÖFVEN (S) replik
            </seg>
          </u>
          <note>
            Anf. 31 JONAS SJÖSTEDT (V) replik
          </note>
          <note>
            Anf. 32 Statsminister STEFAN LÖFVEN (S) replik
          </note>
          <note>
            Anf. 33 JONAS SJÖSTEDT (V) replik
          </note>
          <note>
            Anf. 34 Statsminister STEFAN LÖFVEN (S) replik
          </note>
          <note>
            Anf. 35 JAN BJÖRKLUND (FP) replik
          </note>
          <note>
            Anf. 36 Statsminister STEFAN LÖFVEN (S) replik
          </note>
          <note>
            Anf. 37 JAN BJÖRKLUND (FP) replik
          </note>
          <note>
            Anf. 38 Statsminister STEFAN LÖFVEN (S) replik
          </note>
          <note>
            Anf. 39 ANDREAS CARLSON (KD) replik
          </note>
          <u>
            <seg>
              Anf. 40 Statsminister STEFAN LÖFVEN (S) replik
            </seg>
          </u>
          <note>
            Anf. 41 ANDREAS CARLSON (KD) replik
          </note>
          <note>
            Anf. 42 Statsminister STEFAN LÖFVEN (S) replik
          </note>
          <note>
            Anf. 43 JIMMIE ÅKESSON (SD)
          </note>
          <note>
            Anf. 44 Statsminister STEFAN LÖFVEN (S) replik
          </note>
          <note>
            Anf. 45 JIMMIE ÅKESSON (SD) replik
          </note>
          <note>
            Anf. 46 Statsminister STEFAN LÖFVEN (S) replik
          </note>
          <note>
            Anf. 47 JIMMIE ÅKESSON (SD) replik
          </note>
          <note>
            Anf. 48 ANNA KINBERG BATRA (M) replik
          </note>
          <note>
            Anf. 49 JIMMIE ÅKESSON (SD) replik
          </note>
          <u>
            <seg>
              Anf. 50 ANNA KINBERG BATRA (M) replik
            </seg>
          </u>
          <note>
            Anf. 51 JIMMIE ÅKESSON (SD) replik
          </note>
          <note>
            Anf. 52 Utbildningsminister GUSTAV FRIDOLIN (MP) replik
          </note>
          <note>
            Anf. 53 JIMMIE ÅKESSON (SD) replik
          </note>
          <note>
            Anf. 54 Utbildningsminister GUSTAV FRIDOLIN (MP) replik
          </note>
          <note>
            Anf. 55 JIMMIE ÅKESSON (SD) replik
          </note>
          <note>
            Anf. 56 ANDERS W JONSSON (C) replik
          </note>
          <note>
            Anf. 57 JIMMIE ÅKESSON (SD) replik
          </note>
          <note>
            Anf. 58 ANDERS W JONSSON (C) replik
          </note>
          <note>
            Anf. 59 JIMMIE ÅKESSON (SD) replik
          </note>
          <note>
            Anf. 60 JONAS SJÖSTEDT (V) replik
          </note>
          <note>
            Anf. 61 JIMMIE ÅKESSON (SD) replik
          </note>
          <note>
            Anf. 62 JONAS SJÖSTEDT (V) replik
          </note>
          <note>
            Anf. 63 JIMMIE ÅKESSON (SD) replik
          </note>
          <note>
            Anf. 64 JAN BJÖRKLUND (FP) replik
          </note>
          <note>
            Anf. 65 JIMMIE ÅKESSON (SD) replik
          </note>
          <note>
            Anf. 66 JAN BJÖRKLUND (FP) replik
          </note>
          <note>
            Anf. 67 JIMMIE ÅKESSON (SD) replik
          </note>
          <note>
            Anf. 68 ANDREAS CARLSON (KD) replik
          </note>
          <note>
            Anf. 69 JIMMIE ÅKESSON (SD) replik
          </note>
          <note>
            Anf. 70 ANDREAS CARLSON (KD) replik
          </note>
          <note>
            Anf. 71 JIMMIE ÅKESSON (SD) replik
          </note>
          <note>
            Anf. 72 Utbildningsminister GUSTAV FRIDOLIN (MP)
          </note>
          <note>
            Anf. 73 ANNA KINBERG BATRA (M) replik
          </note>
          <note>
            Anf. 74 Utbildningsminister GUSTAV FRIDOLIN (MP) replik
          </note>
          <u>
            <seg>
              Anf. 75 ANNA KINBERG BATRA (M) replik
            </seg>
          </u>
          <note>
            Anf. 76 Utbildningsminister GUSTAV FRIDOLIN (MP) replik
          </note>
          <note>
            Anf. 77 JIMMIE ÅKESSON (SD) replik
          </note>
          <note>
            Anf. 78 Utbildningsminister GUSTAV FRIDOLIN (MP) replik
          </note>
          <note>
            Anf. 79 JIMMIE ÅKESSON (SD) replik
          </note>
          <note>
            Anf. 80 Utbildningsminister GUSTAV FRIDOLIN (MP) replik
          </note>
          <note>
            Anf. 81 ANDERS W JONSSON (C) replik
          </note>
          <note>
            Anf. 82 Utbildningsminister GUSTAV FRIDOLIN (MP) replik
          </note>
          <note>
            Anf. 83 ANDERS W JONSSON (C) replik
          </note>
          <note>
            Anf. 84 Utbildningsminister GUSTAV FRIDOLIN (MP) replik
          </note>
          <note>
            Anf. 85 JONAS SJÖSTEDT (V) replik
          </note>
          <note>
            Anf. 86 Utbildningsminister GUSTAV FRIDOLIN (MP) replik
          </note>
          <note>
            Anf. 87 JONAS SJÖSTEDT (V) replik
          </note>
          <note>
            Anf. 88 Utbildningsminister GUSTAV FRIDOLIN (MP) replik
          </note>
          <note>
            Anf. 89 JAN BJÖRKLUND (FP) replik
          </note>
          <note>
            Anf. 90 Utbildningsminister GUSTAV FRIDOLIN (MP) replik
          </note>
          <note>
            Anf. 91 JAN BJÖRKLUND (FP) replik
          </note>
          <note>
            Anf. 92 Utbildningsminister GUSTAV FRIDOLIN (MP) replik
          </note>
          <note>
            Anf. 93 ANDREAS CARLSON (KD) replik
          </note>
          <note>
            Anf. 94 Utbildningsminister GUSTAV FRIDOLIN (MP) replik
          </note>
          <note>
            Anf. 95 ANDREAS CARLSON (KD) replik
          </note>
          <note>
            Anf. 96 Utbildningsminister GUSTAV FRIDOLIN (MP) replik
          </note>
          <note>
            Anf. 97 ANDERS W JONSSON (C)
          </note>
          <u>
            <seg>
              Anf. 98 Statsminister STEFAN LÖFVEN (S) replik
            </seg>
          </u>
          <note>
            Anf. 99 ANDERS W JONSSON (C) replik
          </note>
          <u>
            <seg>
              Anf. 100 Statsminister STEFAN LÖFVEN (S) replik
            </seg>
          </u>
          <note>
            Anf. 101 ANDERS W JONSSON (C) replik
          </note>
          <note>
            Anf. 102 JIMMIE ÅKESSON (SD) replik
          </note>
          <note>
            Anf. 103 ANDERS W JONSSON (C) replik
          </note>
          <note>
            Anf. 104 JIMMIE ÅKESSON (SD) replik
          </note>
          <note>
            Anf. 105 ANDERS W JONSSON (C) replik
          </note>
          <note>
            Anf. 106 Utbildningsminister GUSTAV FRIDOLIN (MP) replik
          </note>
          <note>
            Anf. 107 ANDERS W JONSSON (C) replik
          </note>
          <note>
            Anf. 108 Utbildningsminister GUSTAV FRIDOLIN (MP) replik
          </note>
          <note>
            Anf. 109 ANDERS W JONSSON (C) replik
          </note>
          <note>
            Anf. 110 JONAS SJÖSTEDT (V) replik
          </note>
          <note>
            Anf. 111 ANDERS W JONSSON (C) replik
          </note>
          <note>
            Anf. 112 JONAS SJÖSTEDT (V) replik
          </note>
          <note>
            Anf. 113 ANDERS W JONSSON (C) replik
          </note>
          <note>
            Anf. 114 JONAS SJÖSTEDT (V)
          </note>
          <u>
            <seg>
              Anf. 115 ANNA KINBERG BATRA (M) replik
            </seg>
          </u>
          <note>
            Anf. 116 JONAS SJÖSTEDT (V) replik
          </note>
          <note>
            Anf. 117 ANNA KINBERG BATRA (M) replik
          </note>
          <note>
            Anf. 118 JONAS SJÖSTEDT (V) replik
          </note>
          <note>
            Anf. 119 Utbildningsminister GUSTAV FRIDOLIN (MP) replik
          </note>
          <note>
            Anf. 120 JONAS SJÖSTEDT (V) replik
          </note>
          <note>
            Anf. 121 Utbildningsminister GUSTAV FRIDOLIN (MP) replik
          </note>
          <note>
            Anf. 122 JONAS SJÖSTEDT (V) replik
          </note>
          <note>
            Anf. 123 ANDERS W JONSSON (C) replik
          </note>
          <note>
            Anf. 124 JONAS SJÖSTEDT (V) replik
          </note>
          <note>
            Anf. 125 ANDERS W JONSSON (C) replik
          </note>
          <note>
            Anf. 126 JONAS SJÖSTEDT (V) replik
          </note>
          <note>
            Anf. 127 JAN BJÖRKLUND (FP) replik
          </note>
          <note>
            Anf. 128 JONAS SJÖSTEDT (V) replik
          </note>
          <note>
            Anf. 129 JAN BJÖRKLUND (FP) replik
          </note>
          <note>
            Anf. 130 JONAS SJÖSTEDT (V) replik
          </note>
          <note>
            Anf. 131 ANDREAS CARLSON (KD) replik
          </note>
          <note>
            Anf. 132 JONAS SJÖSTEDT (V) replik
          </note>
          <note>
            Anf. 133 ANDREAS CARLSON (KD) replik
          </note>
          <note>
            Anf. 134 JONAS SJÖSTEDT (V) replik
          </note>
          <note>
            Anf. 135 JAN BJÖRKLUND (FP)
          </note>
          <note>
            Anf. 136 Statsminister STEFAN LÖFVEN (S) replik
          </note>
          <note>
            Anf. 137 JAN BJÖRKLUND (FP) replik
          </note>
          <note>
            Anf. 138 Statsminister STEFAN LÖFVEN (S) replik
          </note>
          <note>
            Anf. 139 JAN BJÖRKLUND (FP) replik
          </note>
          <note>
            Anf. 140 JIMMIE ÅKESSON (SD) replik
          </note>
          <note>
            Anf. 141 JAN BJÖRKLUND (FP) replik
          </note>
          <note>
            Anf. 142 JIMMIE ÅKESSON (SD) replik
          </note>
          <note>
            Anf. 143 JAN BJÖRKLUND (FP) replik
          </note>
          <note>
            Anf. 144 Utbildningsminister GUSTAV FRIDOLIN (MP) replik
          </note>
          <note>
            Anf. 145 JAN BJÖRKLUND (FP) replik
          </note>
          <note>
            Anf. 146 Utbildningsminister GUSTAV FRIDOLIN (MP) replik
          </note>
          <note>
            Anf. 147 JAN BJÖRKLUND (FP) replik
          </note>
          <note>
            Anf. 148 JONAS SJÖSTEDT (V) replik
          </note>
          <note>
            Anf. 149 JAN BJÖRKLUND (FP) replik
          </note>
          <note>
            Anf. 150 JONAS SJÖSTEDT (V) replik
          </note>
          <note>
            Anf. 151 JAN BJÖRKLUND (FP) replik
          </note>
          <note>
            Anf. 152 ANDREAS CARLSON (KD)
          </note>
          <note>
            Anf. 153 JIMMIE ÅKESSON (SD) replik
          </note>
          <note>
            Anf. 154 ANDREAS CARLSON (KD) replik
          </note>
          <note>
            Anf. 155 JIMMIE ÅKESSON (SD) replik
          </note>
          <note>
            Anf. 156 ANDREAS CARLSON (KD) replik
          </note>
          <note>
            Anf. 157 Utbildningsminister GUSTAV FRIDOLIN (MP) replik
          </note>
          <note>
            Anf. 158 ANDREAS CARLSON (KD) replik
          </note>
          <note>
            Anf. 159 Utbildningsminister GUSTAV FRIDOLIN (MP) replik
          </note>
          <note>
            Anf. 160 ANDREAS CARLSON (KD) replik
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om vice ordförande i utskott
          </note>
          <note>
            § 4 Ärenden för hänvisning till utskott
          </note>
          <note>
            § 5 Utbildningsstödet till varslade vid Volvo Cars
          </note>
          <note>
            Arbetsmarknadsutskottets betänkande 2015/16:AU3
          </note>
          <note>
            (Beslut fattades under § 8.)
          </note>
          <note>
            § 6 Nordisk balansavräkning
          </note>
          <note>
            Näringsutskottets betänkande 2015/16:NU5
          </note>
          <note>
            Anf. 161 MATTIAS BÄCKSTRÖM JOHANSSON (SD)
          </note>
          <note>
            Anf. 162 ÅSA WESTLUND (S)
          </note>
          <note>
            Anf. 163 CECILIE TENFJORD-TOFTBY (M)
          </note>
          <note>
            (Beslut fattades under § 8.)
          </note>
          <note>
            § 7 Begränsning av mangan i dieselbränslen
          </note>
          <note>
            Miljö- och jordbruksutskottets betänkande 2015/16:MJU3
          </note>
          <note>
            (Beslut fattades under § 8.)
          </note>
          <note>
            Ajournering
          </note>
          <u>
            <seg>
              Återupptagna förhandlingar
            </seg>
          </u>
          <note>
            § 8 Beslut om ärenden som slutdebatterats vid dagens sammanträde
          </note>
          <note>
            AU3 Utbildningsstödet till varslade vid Volvo Cars
          </note>
          <u>
            <seg>
              NU5 Nordisk balansavräkning
            </seg>
          </u>
          <note>
            MJU3 Begränsning av mangan i dieselbränslen
          </note>
          <note>
            § 9 Yrkande om misstroendeförklaring
          </note>
          <note>
            § 10 Bordläggning
          </note>
          <note>
            § 11 Anmälan om interpellation
          </note>
          <note>
            § 12 Anmälan om fråga för skriftligt svar
          </note>
          <note>
            § 13 Kammaren åtskildes kl. 16.02.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
