<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--44</head>
          <docDate when="2015-12-11 00:00:00">2015-12-11 00:00:00</docDate>
        </div>
      </front>
      <body>
        <div>
          <note>
            § 1 Avsägelse
          </note>
          <note>
            Förste vice talmannen meddelade att Annika Hirvonen Falk (MP)
            avsagt sig uppdraget som suppleant i EU-nämnden .
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om kompletteringsval
          </note>
          <note>
            Förste vice talmannen meddelade att Miljöpartiets riksdagsgrupp
            anmält Jakop Dalunde som suppleant i EU-nämnden.
          </note>
          <note>
            Förste vice talmannen förklarade vald till
          </note>
          <note>
            suppleant i EU-nämnden
          </note>
          <note>
            Jakop Dalunde (MP)
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelse r hade kommit in:
          </note>
          <note>
            Interpellation 2015/16:237
          </note>
          <note>
            Till riksdagen
          </note>
          <note>
            Interpellation 2015/16:237 Hyresgästerna i stadsomvandlingen
            i Kiruna och Gällivare
          </note>
          <note>
            av Nooshi Dadgostar (V)
          </note>
          <note>
            Interpellationen har överlämnats till statsrådet Damberg och
            kommer att besvaras torsdagen den 14 januari 2016.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 10 december 2015
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2015/16:257
          </note>
          <note>
            Till riksdagen
          </note>
          <note>
            Interpellation 2015/16:257 Flyktingkrisens inverkan på socialtjänsten
          </note>
          <note>
            av Sofia Fölster (M)
          </note>
          <note>
            Interpellati onen kommer att besvaras den 14 januari 2016.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 10 december 2015
          </note>
          <note>
            Socialdepartementet
          </note>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2015/16:58 till arbetsmarknadsutskottet
          </note>
          <note>
            Motioner
          </note>
          <note>
            2015/16:3281 till skatteutskottet
          </note>
          <note>
            2015/16:3282–3284 och 3286–3288 till justitieutskottet
          </note>
          <note>
            EU-dokument
          </note>
          <note>
            KOM(2015) 615 till socialutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 3 februari 2016 .
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utrikesutskottets betänkande
          </note>
          <note>
            2015/16:UU2 Utgiftsområde 7 Internationellt bistånd
          </note>
          <note>
            Socialutskottets betänkanden
          </note>
          <note>
            2015/16:SoU5 Stödboende – en ny placeringsform för barn och unga
          </note>
          <note>
            2015/16:SoU1 Utgiftsområde 9 Hälsovård, sjukvård och social omsorg
          </note>
          <note>
            Miljö- och jordbruksutskottets betänkande
          </note>
          <note>
            2015/16:MJU1 Utgiftsområde 20 Allmän miljö- och naturvård
          </note>
          <note>
            § 6 Svar på interpellation 2015/16:234 om läget i Palestina
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Torbjörn Björlund har frågat mig
            hur jag tänker agera för att vidmakthålla uppmärksamheten på situationen
            i Palestina och för att motverka den pågående utvecklingen som
            hindrar en fredlig lösning och ett fritt Palestina.
          </note>
          <note>
            Jag delar frågeställarens oro. Som jag angav i förra veckans
            interpellationsdebatt präglades oktober och november av våldsamheter
            på ett sätt och med en intensitet som inte skådats på ett decennium
            i Israel och på Västbanken, inklusive östra Jerusalem, med ett
            stort antal dödade och sårade. Situationen är ohållbar. Våldet
            måste upphöra.
          </note>
          <note>
            Regeringens stöd för en tvåstatslösning i fredsprocessen i Mellanöstern
            grundar sig på målet att Israel och Palestina ska kunna leva sida
            vid sida i fred och säkerhet. Israels säkerhet, liksom vår bilaterala
            relation till Israel, är fundamentala beståndsdelar i vårt engagemang
            i fredsprocessen. Vi strävar från svenskt håll efter att kunna
            vara en vän till både Israel och Palestina, samtidigt som vi är
            tydliga i frågor där oenighet finns.
          </note>
          <note>
            Fredsprocessen har stagnerat, och parterna står långt ifrån varandra.
            Det saknas en politisk horisont om hur konflikten ska kunna lösas.
            Utvecklingen på marken går åt fel håll. I Gaza är den humanitära
            situationen akut efter sju års isolering, tre krig och en alltför
            långsam återuppbyggnad. Med nuvarande takt skulle det ta åtta
            år att återställa infrastrukturen till den situation som rådde
            före kriget 2014. På Västbanken fortsätter bosättningspolitiken,
            inklusive demoleringar och rörelserestriktioner för palestinier.
            För första gången på många år var Palestinas tillväxt negativ
            2014. Den palestinska myndigheten befinner sig i en konstant ekonomisk
            kris med stora budgetunderskott, ca 30 miljarder kronor i år.
            Den inompalestinska splittringen fortgår.
          </note>
          <note>
            Sverige bidrar genom utrikespolitiken och biståndet till att
            stärka moderata och konstruktiva aktörer i Palestina, och därmed
            till att motverka polarisering och radikalisering.
          </note>
          <note>
            Regeringen arbetar aktivt i EU, FN och bilateralt till stöd för
            Palestina och för att skapa bättre förutsättningar för en resultatinriktad
            fredsprocess. Ockupationen måste få ett slut så att Israel och
            Palestina kan leva sida vid sida i fred och säkerhet.
          </note>
          <note>
            Inom EU är Sverige drivande för att unionen aktivt ska arbeta
            för en återupptagen fredsprocess. EU:s utrikesministermöte har
            det senaste året diskuterat frågan tre gånger och antagit rådsslutsatser
            med tydliga budskap till båda parter.
          </note>
          <note>
            I FN verkar Sverige för en slutstatuslösning av konflikten. Under
            hösten har jag deltagit i en debatt i säkerhetsrådet och blivit
            inbjuden till ett utvid gat kvartettmöte med bland andra FN:s
            generalsekreterare Ban Ki Moon, EU:s höga representant Federica
            Mogherini och USA:s utrikesminister John Kerry. Tillsammans med
            Jordanien bjöd jag under hösten in till ett högnivåmöte i New
            York om flyktingorganet UNRWA:s finansiering, där tillfälle gavs
            att informera om vårt omfattande och ökande svenska stöd till
            palestinska flyktingar. Sverige är en av största givarna till
            Palestina och ingår med bland andra USA, Japan, Norge, EU och
            FN i den politiska samordningen av den palestinska myndigheten.
          </note>
          <note>
            Utöver detta har jag på senare tid klargjort Sveriges ståndpunkter
            i olika medier, bland annat i en artikel i den israeliska tidningen
            Haaretz, där jag redogjorde för hur vår politik för Palestina
            och att en tvåstatslösning även ligger i Israels intresse.
          </note>
          <note>
            Jag välkomnar också debatter i kammaren som handlar om situationen
            på marken och hur olika aktörer bäst kan agera för att förmå parterna
            att konkret visa sitt engagemang för den tvåstatslösning de säger
            sig vilja se. Endast så kommer vi att se en lösning på konflikten
            och ett slut på den snart 50-åriga ockupationen av Palestina.
            Det brådskar. En hel generation håller på att förlora hoppet om
            en ljusare framtid.
          </note>
          <note type="speaker">
            Anf. 2 TORBJÖRN BJÖRLUND (V):
          </note>
          <note>
            Herr talman! Jag vill börja med att tacka för svaret. Det är
            ett ganska bra svar, även om jag ser konflikten på ett helt annat
            sätt än vad som framkom förra veckan, men ändå ganska tillbakahållet.
            Jag förstår att det inte riktigt innehåller de fakta som behöver
            komma fram. Konflikten handlar om att man inte kan jämföra mellan
            två jämbördiga parter.
          </note>
          <note>
            Svaret är bra. Det täcker upp ganska mycket av det jag ville
            ha reda på och som jag kommer att utveckla sedan. Det gäller vad
            vi behöver göra och lyfta fram för att få en fredlig och rättvis
            lösning på konflikten.
          </note>
          <note>
            Det är också bra att man i debatterna vågar stå emot den aggressiva
            retorik som framför allt kommer från israelerna. Jag följde förra
            veckans debatt och såg det. Det finns i mina ögon en ganska svårartad
            enögd och skygglappad inställning till vad som är rätt och fel.
          </note>
          <note>
            Jag vill att man lyfter fram vad som är rätt och fel i konflikten
            och vilka som egentligen orsaker de problem som finns i dag. Man
            kan titta på fakta på marken. Jag beskriver också i min interpellation
            alla de saker som finns där.
          </note>
          <note>
            Det är muren som hela tiden byggs ut och som avskiljer palestinier
            från palestinier på palestinsk mark. Vi har bosättarpolitiken,
            som kanske är den främsta orsaken till att det blir som det blir
            i dag. Tittar man på vad Israel säger och vad de sedan gör på
            marken är det hållet och hållet andra saker.
          </note>
          <note>
            De är inne på en fredlig lösning, men vad de gör på marken är
            att de hela tiden bygger ut bosättningarna. I dag finns det över
            500 000 bosättare på ockuperad palestinsk mark. Om inte det är
            ett problem i detta och man vill bortse från det är man väldigt
            enögd.
          </note>
          <note>
            När det gäller muren kan man titta på kartan och se vad syftet
            är. Det är inte bara att skilja palestinier från palestinier och
            försöka hindra palestinier från att komma in i Israel. Det handlar
            om att dela in vattenresurser. Vatten är en oerhört viktig del
            där nere. Det vet alla. Det är en av våra naturliga förutsättningar
            för att kunna leva.
          </note>
          <note>
            Det ser man också i det här sammanhanget. Man måste lyfta fram
            de saker som görs utifrån det perspektivet. Bygger man in vattenresurser
            till israeler och nekar det till palestinier får det naturligtvis
            en påverkan på hur man reagerar som palestinier.
          </note>
          <note>
            Det är flera saker som finns i detta. Det är husrivningar. Man
            fördriver palestinier. Det är en ganska uppenbar apartheidpolitik
            där man behandlar palestinier på ett annat sätt än israeler och
            där man i dag bygger in något slags sydafrikanska bantustans på
            Västbanken.
          </note>
          <note>
            Till det kommer situationen i Gaza, som utrikesministern också
            var inne på. Där stänger man in, blockerar och släpper varken
            in eller ut annat än det som är kontrollerat av Israel. Det skapar
            situationen. Jag har varit inne på det många gånger förut. I dag
            är Gaza nog att beteckna som världens största utomhusfängelse.
          </note>
          <note>
            Det skapar en situation och en frustration som orsakar utbrott
            av våld. Det är inte så att man över huvud taget kan ursäkta någonting
            som har med våld att göra från någon sida. Varken raketer eller
            knivöverfall går att ursäkta eller på något sätt ta i försvar.
          </note>
          <note>
            Däremot måste man se bilden: Vad är orsak och verkan? I mina
            ögon orsakar Israel i dag det som kommer tillbaka. Det är de själva
            som pressar palestinierna så pass mycket att de känner sig tvungna
            att slå tillbaka. På något sätt skapar Israel sitt eget motstånd.
          </note>
          <note>
            Det är ett ganska irrationellt och ologiskt sätt att tänka om
            man vill ha en fredsprocess och en fredlig lösning där det finns
            två stater bredvid varandra, om den är möjlig. Jag kanske kommer
            tillbaka till det sedan i nästa inlägg.
          </note>
          <note type="speaker">
            Anf. 3 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Tack så mycket för kommentaren!
          </note>
          <note>
            Låt mig först understryka den vikt som regeringen fäster vid
            fred och säkerhet i Israel och Palestina. Målet är att de båda
            länderna ska kunna leva sida vid sida inom ömsesidigt erkända
            gränser med 1967 års gränser som utgångspunkt och med Jerusalem
            som huvudstad för två stater där eventuella markbyten endast accepteras
            om partnerna har framförhandlat det.
          </note>
          <note>
            Nu har fredsförhandlingarna gått i stå, och läget på marken är
            så allvarligt att möjligheten att uppnå en tvåstatslösning håller
            på att gå om intet. Alla bör vid det här laget veta att det inte
            finns någon militär lösning på konflikten.
          </note>
          <note>
            Det var mot den bakgrunden som Sverige förra året valde att erkänna
            Palestina. Det är nödvändigt med mindre ojämlika parter för att
            nå resultat. Erkännandet av Palestina var ett inte obetydligt
            bidrag för att minska denna obalans. Erkännandet inger också hopp.
            20-åriga palestinier har upplevt hur det mesta har blivit sämre.
            Samtidigt har israeliska ungdomars liv präglats av rädsla och
            oro för terroristattentat. I båda länderna ökar uppgivenheten
            och radikaliseringen. Ungdomarna måste ges en strimma hopp.
          </note>
          <note>
            Läget är oerhört svårt. USA:s utrikesminister John Kerry sa så
            här häromdagen: ”The status quo is simply not sustainable. And
            the fact is that current trends including violence, settlement
            activity, demolitions, are imperiling the viability of a two-state
            solution. And that trend has to be reversed in order to prevent
            this untenable one-state reality from taking hold. I can’t stress
            this enough.”
          </note>
          <note>
            FN:s biträdande generalsekreterare har också i slutet av november
            påpekat detta mycket allvarliga läge, där vi ser bosättningar
            och annat våld som har att göra med detta – demoleringar och så
            vidare.
          </note>
          <note>
            Herr talman och ärade ledamöter! Att Sverige erkände Palestina
            var historiskt, och det gör skillnad. Sverige kommer att fortsätta
            att engagera sig för fred och säkerhet i Israel och Palestina.
          </note>
          <note>
            I diskussionen i EU-kretsen tillhör Sverige de medlemsstater
            som driver på för en aktiv och tydlig EU-politik så att vi får
            en resultatorienterad fredsprocess. Sveriges röst är väl respekterad.
            Erkännandet av Palestina har gett tyngd åt Sveriges röst i dessa
            frågor.
          </note>
          <note>
            Också i FN är vi självklart aktiva för fred och säkerhet. Tidigare
            i höstas hölls i säkerhetsrådet en öppen debatt där jag påpekade
            just detta att inte tappa ur sikte det mål som vi har: en förhandlad
            tvåstatslösning och ett slut på ockupationen där Israel och Palestina
            kan leva sida vid sida.
          </note>
          <note>
            Herr talman! Jag kan garantera Torbjörn Björlund att jag kommer
            att fortsätta att agera för att rikta Sveriges, EU:s och FN:s
            uppmärksamhet mot situationen i Israel och Palestina. Båda länder
            har en självklar rätt att existera så att invånarna kan leva,
            utvecklas och må bra inom säkra och erkända gränser.
          </note>
          <note type="speaker">
            Anf. 4 TORBJÖRN BJÖRLUND (V):
          </note>
          <note>
            Herr talman! Jag har några konkreta frågor om detta. När man
            läser interpellationssvaret ser man att Sverige jobbar i EU och
            via FN. Går det då att lyfta de saker som är aktuella? Det gäller
            till exempel någonstans att inom EU få ett beslut om en märkning
            av bosättarprodukter, och det håller väl på att hända nu. Vi måste
            ge människor som köper saker från Israel en chans att också välja
            bort saker. Det tycker jag är en oerhört viktig sak, för det är
            en del som är ett brott mot internationell rätt. Det vet vi, och
            det kan vara en sådan sak.
          </note>
          <note>
            Därför tycker jag att just processen i EU är ganska komplicerad
            och ganska svår. Den går tyvärr inte heller alltid åt rätt håll.
            Man accepterar Israel som handelspartner och till och med gynnar
            dem ibland, och så talar man om att man ska märka upp saker och
            så vidare. Det blir alltså något slags kontraproduktivitet i EU.
            Jag förstår att det finns en problematik i detta, för det är inte
            alla som är överens om hur vi ska göra.
          </note>
          <note>
            Jag tycker att det här är någonting som man verkligen ska driva
            på. Om EU ska vara en kraft i processen måste man kunna vara tydlig
            med vilka som orsakar problemen, och det är inte i första hand
            palestinierna. Det är Israels orättfärdiga politik som är grunden
            till detta.
          </note>
          <note>
            När det gäller till exempel diskussionen om att Israel har rätt
            att försvara sig är detta självklart. Men det är sällan man talar
            om palestiniernas rätt att försvara sig. Enligt internationell
            rätt får man som ockuperat folk försvara sig mot en ockupant.
            De saker som Israel konstant bryter mot när det gäller internationell
            rätt och folkrätt lyfts sällan fram i debatten.
          </note>
          <note>
            Jag tycker att det är det som är problematiken när det gäller
            att svara på den ganska aggressiva israeliska kritiken mot framför
            allt utrikesministern, som vad jag vet aldrig har uttalat någonting
            annat än vad som egentligen är rätt. Det stödet ska ministern
            känna; jag tycker i alla fall att det är en klar skillnad mot
            den förra regeringens utrikesminister, som var oerhört otydlig
            på den här punkten. Jag tycker att det här är bra.
          </note>
          <note>
            Erkännandet av Palestina som stat är en oerhört viktig markering,
            och vi måste kunna följa upp den med de andra saker som ligger
            till hinder för en rättvis fred. Det handlar inte bara om att
            få en process som skapar fred, utan det måste vara en rättvis
            fred. Det innebär att i kravet på en tvåstatslösning, som många
            ser som långt borta i dag, ingår att det ska vara 1967 års gränser
            och att man ska ha rätt att bilda en palestinsk stat med sina
            egna förutsättningar.
          </note>
          <note>
            Det innebär till exempel också att man kan kräva av Israel att
            de ska stå för sina brott. Jag menar att Israel har brutit mot
            såväl internationell rätt som mänskliga rättigheter och folkrätten.
            Det ska utkrävas ett ansvar av Israel för detta, kanske även ekonomiskt.
            Ett tänkbart scenario är att Israel lämnar alla bosättningar och
            som kompensation ger dem till palestinierna i en tvåstatslösning.
            Det skulle vara en ganska bra kompensation, tror jag. Då får man
            tillbaka något slags värdighet för palestinierna.
          </note>
          <note>
            Just detta att ha rätt att försvara sig är någonting som är svårt
            att göra. En del menar att det är rätt att svara på israeliska
            attacker i Gaza med raketer. Det tycker inte jag, och det tycker
            inte de andra heller. Men det handlar verkligen om att se vem
            som gör mest, vem som gör mest fel saker och var orsaken ligger
            till att det blir så här. Jag tycker att det är oerhört viktigt
            att lyfta detta både när det gäller FN och när det gäller EU.
          </note>
          <note>
            Israel är ett av de länder som har absolut flest FN-resolutioner
            mot sig när det gäller brott mot mänskliga rättigheter och folkrätt
            just på grund av det de gör mot palestinierna i Palestina. Det
            måste vi också lyfta i debatten som ett motstånd mot den ganska
            hätska och aggressiva – det vill i alla fall jag påtala – lobbydiskussion
            och retorik som finns från framför allt Israel och Israels högsta
            företrädare.
          </note>
          <note>
            Detta finns inte bara som den enda delen av Israels politik.
            Det finns andra i Israel som stöttar en fredsprocess. Det tycker
            jag att man också kan lyfta fram, och jag återkommer till det.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Som ett svar på frågan om ursprungsmärkning
            vill jag först bara säga att kommissionen helt nyligen har presenterat
            riktlinjer för detta. Sedan är det upp till vart och ett av medlem
            slä nd erna att följa upp detta. Ursprungsmärkning finns redan
            i några EU-länder. Kommissionen har nu presenterat ett förslag
            till hur detta kan harmoniseras och bli likartat i EU:s medlemsländer.
            Det är någonting också för oss att följa upp så småningom.
          </note>
          <note>
            I ett läge där våldet och hopplösheten ökar och retoriken skärps
            är det ännu viktigare att se till att värna dialogen och diplomatin
            som våra främ ­ sta redskap. Situationen i Mellanöstern är besvärlig
            nog utan att den ska behöva tyngas av missförstånd om någons avsikter.
            Det är också olyckligt när kraftiga reaktioner sker på felaktiga
            grunder.
          </note>
          <note>
            Regeringen tar till fullo avstånd från våld mot civila. Alla
            terroristhandlingar är förkastliga och måste fördömas av alla.
            Vi eftersträvar goda förbindelser med både Israel och Palestina.
            Där ingår att vi är angelägna om att kunna ha en respektfull dialog
            och att kunna fördjupa och utveckla relationerna till Israel.
          </note>
          <note>
            Återigen: Stödet för en tvåstatslösning grundar sig på målet
            att Israel och Palestina ska kunna leva sida vid sida i fred och
            säkerhet. Israels säkerhet, liksom vår bilaterala relation till
            Israel, är fundamentala beståndsdelar i vårt engagemang i fredsprocessen.
            Vi strävar efter att kunna vara en vän till både Israel och Palestina,
            samtidigt som vi är tydliga i frågor där oenighet finns.
          </note>
          <note>
            Vi uppskattar det samarbete som vi har med Israel inom många
            områden. Som alla vet är Israel en av våra främsta handelspartner
            i den delen av världen. Det finns mycket vi kan lära av varandra.
            Därför vänder jag mig mot varje försök att utmåla Sverige, vår
            regering eller mig själv som Israels fiender. Det är vi inte,
            tvärtom. Att utveckla och fördjupa relationerna till ett land
            innebär inte att vi distanserar oss från det andra. Jag upprepar
            gärna att Sverige är en vän av Israel, precis som vi är en vän
            av Palestina.
          </note>
          <note>
            Båda länderna har en självklar rätt att existera, precis som
            Björlund säger, och att leva, utvecklas och må bra inom säkra
            och erkända gränser. Det enda sättet att nå detta mål om en tvåstatslösning
            är genom en fredsprocess.
          </note>
          <note>
            I längden gynnar det båda länderna, och det är något som vi,
            som vänner av båda länderna, är ytterst måna om.
          </note>
          <note type="speaker">
            Anf. 6 TORBJÖRN BJÖRLUND (V):
          </note>
          <note>
            Herr talman! Jag tycker att resonemangen är ganska logiska. Men
            de är också lite för svaga när man tänker på hur debattklimatet
            är i dag och det utan några som helst skrupler förs något slags
            dialog. Hoppet, tycker jag, handlar om den utveckling som finns
            inne i Israel. Vi vet att det i dag bor närmare en halv miljon
            palestinier i Israel. Många av dem är israeliska medborgare. Ungefär
            200 000 av dem bor i tält. De har alltså inte rätt att bygga på
            sin egen mark i Israel.
          </note>
          <note>
            Det här uppmärksammas naturligtvis inne i Israel också. Även
            om en stor del av israelerna i dag är mycket hatiskt inställda
            till palestinier och har en konstig syn på dem finns det en viss
            förståelse. I går läste jag en artikel från Haaretz där en journalist,
            som förut har varit proisraelisk, skriver: Vi för faktiskt en
            apartheidpolitik i Israel, det är bara att erkänna.
          </note>
          <note>
            Om den personen gör en sådan vändning kommer fler att göra det.
            Det finns mängder av vittnesmål från israeliska soldater och officerare
            som har bytt sida, för de har sett hur illa man behandlar palestinier.
          </note>
          <note>
            Det här måste lyftas upp för att vi ska få rätt bild av vad vi
            har att ta ställning till. Man får inte fega ur. Det är klart
            att vi ska vara positiva och vara vänner med både Israel och Palestina,
            men man måste ta fram fakta: Vem är det som skapar problemen?
            Om man fegar ur där och inte tar fram fakta blir det också problematiskt
            att få lösningen på det. Vi vet att lösningen måste komma utifrån
            att Israel erkänner att de gör fel. Alla fakta som kommer fram
            och som lyfts fram i FN-resolution efter FN-resolution måste erkännas.
            Vi har kanske en chans att få en tvåstatslösning och inte en enstatslösning,
            som verkar vara på väg, genom att man internt i Israel börjar
            göra uppror mot den här bilden och mot sin egen statsledning som
            driver den här linjen ganska hårt.
          </note>
          <note>
            Jag vill verkligen visa stöd till utrikesministern.
          </note>
          <note type="speaker">
            Anf. 7 Utrikesminister MARGOT WALLSTRÖM (S):
          </note>
          <note>
            Herr talman! Jag vill tacka interpellanten för denna debatt.
            Det är av största vikt att omvärlden fortsätter att uppmärksamma,
            och engagera sig för, fred och säkerhet i Israel och Palestina.
          </note>
          <note>
            Vi har fakta, tycker jag. Vi är vänner av freden först och främst.
            Det måste vi vara. Vi måste också vara vänner av hoppet för unga
            människor, som ser att situationen som råder nu är omöjlig, både
            i Israel och Palestina. Frånvaron av hopp är en av de största
            utmaningarna som vi möter nu.
          </note>
          <note>
            Jag tycker inte att det är för sent för deeskalering och fred
            i regionen. Vi måste skapa förutsättningar för en resultatorienterad
            fredsprocess, som inkluderar förtroendeskapande åtgärder som en
            frysning av bosättningsbyggandet.
          </note>
          <note>
            Det är dags att genomföra de överenskommelser som har nåtts mellan
            Palestina och Israel. Det är dags att bryta Gazas isolering och
            för alla delar av Palestina att samarbeta. Det är dags att avlägsna
            hindren för ekonomisk utveckling i hela Palestina, inklusive område
            C och Gaza. Det är dags för internationella åtaganden med tydliga
            parametrar och en realistisk tidsram för förhandlingar och ett
            slut på ockupationen. Det är dags för ett slut på våldet.
          </note>
          <note>
            Vi ska inte tappa det huvudsakliga målet ur sikte: En framförhandlad
            tvåstatslösning och ett slut på ockupationen där Israel och Palestina
            kan leva sida vid sida i fred och säkerhet.
          </note>
          <note>
            Tack för en bra debatt! Jag vill önska kammaren en trevlig helg.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2015/16:241 om tillfällig paus i flyktingmottagandet
          </note>
          <note type="speaker">
            Anf. 8 Justitie- och migrationsminister MORGAN JOHANSSON (S):
          </note>
          <note>
            Herr talman! Johan Forssell har frågat mig hur jag och regeringen
            ställer oss till Moderaternas förslag om att personer som anländer
            till Sverige från ett annat EU-land utan att ha registrerats på
            vägen genom EU ska kunna avvisas vid gränsen utan en svensk prövning
            av en asylansökan.
          </note>
          <note>
            Just nu pågår den svåraste flyktingsituationen i modern tid.
            Efter sommaren har antalet flyktingar som söker sig till Sverige
            ökat kraftigt, och bara de senaste två månaderna har 80 000 personer
            sökt asyl i Sverige. Det innebär mycket stora utmaningar för vårt
            samhälle. Många samhällsviktiga verksamheter är hårt ansträngda
            eller står inför stora prövningar. Många kommuner kämpar också
            för att klara av det stora antalet människor som kommer och som
            har olika behov av insatser och stöd.
          </note>
          <note>
            Regeringen har därför föreslagit en rad åtgärder för att kraftigt
            minska antalet personer som söker asyl och beviljas uppehållstillstånd
            i Sverige. Avsikten är att under en period anpassa asylreglerna
            till en miniminivå i EU för att fler ska välja att söka asyl i
            andra EU-länder. Fler länder i EU behöver ta ansvar för den uppkomna
            situationen.
          </note>
          <note>
            Bland de åtgärder regeringen föreslår ingår också införande av
            id- kontroller på transporter med buss, tåg eller passagerarfartyg
            till Sverige. Den åtgärden, tillsammans med den tillfälligt återinförda
            gränskontrollen vid inre gräns, bedöms ge en bättre överblick
            över vilka det faktiskt är som kommer till Sverige och vad deras
            avsikter är samt minska risken för att den allmänna ordningen
            och inre säkerheten påverkas till följd av de stora migrationsströmmarna.
            Myndigheterna får på så sätt bättre förutsättningar att upprätthålla
            ordning och säkerhet, och kommunerna får bättre planeringsförutsättningar
            för att hantera flyktingmottagandet.
          </note>
          <note>
            De åtgärder regeringen föreslår är nödvändiga i den akuta situationen,
            men de är inte i sig en långsiktig väg framåt. Flyktingsituationen
            behöver hanteras gemensamt inom EU. Regeringen kommer därför att
            fortsätta driva på för ett system där alla länder tar ett gemensamt
            ansvar för flyktingmottagandet, utan att göra avkall på den individuella
            asylprövningen.
          </note>
          <note>
            Det moderata förslaget, som Johan Forssell syftar på, väcker
            många frågor. Samtidigt är det vår sammantagna uppfattning att
            vi har vidtagit åtgärder som kommer att leda till att söktrycket
            dämpas i betydande omfattning samt att andra EU-länder får ta
            ett större ansvar. Regeringen fortsätter att följa utvecklingen
            i frågan.
          </note>
          <note type="speaker">
            Anf. 9 JOHAN FORSSELL (M):
          </note>
          <note>
            Herr talman, statsrådet och alla som lyssnar på den här diskussionen
            på åhörarläktaren eller kanske hemma framför tv- apparaten! Det
            här är en brännande fråga. Det går inte att ha ett väljarsamtal
            numera utan att frågorna om migration och integration, eller kanske
            kort och gott invandringsfrågan, dyker upp. Den verkligheten tror
            jag politiker i olika partier i alla delar av Sverige möter.
          </note>
          <note>
            Vi har en situation i Sverige som man måste beskriva som ohållbar.
            Det är närmast ett läge som alltmer framstår som akut. Det är
            kanske inte akut överallt i landet, men på påfallande många orter
            får vi nu rapporter om att viktiga samhällsfunktioner inte längre
            fungerar i det korta perspektivet. Det är såklart en utmaning
            och ett problem här och nu.
          </note>
          <note>
            Utmaningen framöver är nog egentligen ännu större än så och berör
            frågorna kring integration, hur människor ska kunna komma in i
            det sven ­ ska i samhället, lyckas etablera sig på arbetsmarknaden,
            hitta en bostad och bli en del av det Sverige som vi har och som
            vi vill utveckla framöver.
          </note>
          <note>
            De senaste två månaderna har Sverige tagit emot ungefär 80 000
            asylsökande. Det är lika många som under hela 2014. Vi känner
            alla till bakgrunden till det. Vi har en värld som står i brand
            med fruktansvärda konflikter i Syrien och på flera andra ställen
            i världen.
          </note>
          <note>
            Herr talman! Den här EU-lösningen som många har talat sig varma
            för, som innebär att man centralt i EU ska hitta ett sätt att
            byta ut hela Dublinförordningen mot ett system med tvingande kvoter,
            är i och för sig en sympatisk lösning och någonting som vi har
            biträtt. Men det ligger också långt framåt i tiden att få systemet
            på plats så att det fungerar på det sätt som vi vill att det ska
            göra.
          </note>
          <note>
            Det är viktigt att komma ihåg en sak, och det är att problemet
            i sammanhanget egentligen inte är antalet personer som flyr till
            Europa, för Europa klarar det, utan problemet är den exceptionella
            snedfördelning som råder mellan EU:s medlemsstater.
          </note>
          <note>
            Om alla i EU-28 tog sin del av ansvaret skulle Europa klara av
            det här, tror jag. Men så är det inte i dag. Ett fåtal länder,
            inte minst Sverige som per capita har tagit det överlägset största
            ansvaret, får ta inte bara sin egen del av ansvaret utan också
            det som andra medlemsstater inte förmår eller inte vill ta i dag.
          </note>
          <note>
            Vi har länge pekat på behovet av harmonisering. I en akut situation
            är det ohållbart i längden att Sverige har regler som starkt avviker
            från normen i övriga EU. Vi ser resultatet av det nu, en akut
            kris.
          </note>
          <note>
            Vi har blivit kritiserade av företrädare från regeringspartierna
            under en längre tid. Nu finns det en ny inställning. Den kom sent.
            Senfärdigheten har varit ett problem för Sverige. Men det är likväl
            positivt att vi har en samsyn kring detta i dag.
          </note>
          <note>
            Den stora frågan är om de förslag som regeringen nu har presenterat
            kommer att vara tillräckliga för att dämpa söktrycket till 1 000
            eller kanske 2 000 personer i veckan. Jag ställer mig skeptisk
            till det. Mot bakgrund av det ambitiösa mål som regeringen har
            ställt upp är min fråga: Ifall det som regeringen har gjort inte
            räcker, kommer man i så fall att vara beredd att lyssna till Moderaternas
            förslag om en flyktingpaus?
          </note>
          <note type="speaker">
            Anf. 10 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tror inte att jag och Johan Forssell står särskilt
            långt ifrån varandra när det gäller bilden av hur läget är och
            hur historieskrivningen har sett ut. Sverige gör just nu en enorm
            ansträngning. Hittills i år har över 150 000 människor sökt asyl
            i vårt land. Som jag nämnde tidigare har det kommit 80 000 på
            bara två månader. Det är inte bara det högsta antalet någonsin.
            Det är dubbelt så högt som den senaste högsta årssiffran som låg
            runt 80 000 på ett år.
          </note>
          <note>
            Av de som har kommit är över 30 000 ensamkommande barn. Under
            hösten hade vi perioder då 100 skolklasser i veckan anlände till
            Sverige – 100 skolklasser i veckan. Det säger lite om vilken enorm
            uppgift det svenska samhället har behövt hantera under hösten.
            Det gäller förstås Migrationsverket, som har haft en enorm logistisk
            utmaning, kommunerna och tiotusentals frivilliga.
          </note>
          <note>
            Jag känner stor stolthet över att vi har klarat av det under
            den här hösten. Jag ser inte att något annat land i Europa har
            gjort mer än Sverige för att kunna klara flyktingsituationen.
          </note>
          <note>
            Men även om Sverige kan göra mycket och har gjort mycket, mer
            än någon annan, är vi i ett sådant läge att vi inte kan göra allt.
            Även Sverige har en gräns. När det gäller utvecklingen framför
            oss skulle vi inte klara av en likadan bild till våren. Vi måste
            försöka få ned antalet som söker sig till just Sverige. Det finns
            fler länder i EU att söka asyl i. Därför bör andra EU-länder också
            ta ett större ansvar.
          </note>
          <note>
            Som Johan Forssell har sagt är våra system väldigt ansträngda.
            Vi kan inte längre garantera boende. Vi har haft situationer då
            människor fått sova på pappkartonger efter att ha anlänt till
            Sverige. Vi ser kommuner som anmäler sig själva enligt lex Sarah
            . Vi ser ett akut läge i dag. Men vi ser också en stor utmaning
            på längre sikt.
          </note>
          <note>
            Vi har ungefär 170 000 personer i asylsystemet just nu. Vi behöver
            inrikta oss på att kunna ta ansvar för dem. Då kan inte antalet
            människor som kommer till Sverige vara 7 000, 8 000, 9 000 kanske
            upp mot 10 000 i veckan.
          </note>
          <note>
            Vi har tvingats vidta två åtgärder. Den ena är id-kontrollerna
            på transporter mellan Danmark och Sverige. Vi har lagt fram en
            proposition, och jag ser att det kommer att finnas ett brett stöd
            i riksdagen för den, bland annat från Moderaterna. Det välkomnar
            jag. Den andra åtgärden handlar om att förändra svensk lagstiftning
            temporärt för att kunna ta ned den på EU:s miniminivå. Jag ser
            att det finns ett brett stöd i riksdagen även för det. Det välkomnar
            jag naturligtvis också.
          </note>
          <note>
            Johan Forssell och Moderaterna vill gå längre. De vill stänga
            gränsen helt. Regeringens bedömning är att de åtgärder som vi
            nu vidtar kommer att räcka. Vi ser en risk för att det som Moderaterna
            och Johan Forssell föreslår skulle komma i konflikt med EU-rätten,
            asylprocedurdirektivet. Därför är vi inte beredda att gå den vägen.
          </note>
          <note>
            Där står vi alltså. Vi tror att de åtgärderna kommer att räcka.
          </note>
          <note>
            Jag vill göra en notering. Oppositionen delar upp sig på olika
            linjer. Moderaterna vill gå längre. De har gått från öppna hjärtan
            till stängda gränser. Centern resonerar precis tvärtom. De vill
            snarare öppna gränserna men sedan ha lägre kvalitet i mottagandet.
            Min fråga till Johan Forssell är: Hur ser egentligen en borgerlig
            flyktingpolitik ut nu för tiden?
          </note>
          <note type="speaker">
            Anf. 11 JOHAN FORSSELL (M):
          </note>
          <note>
            Herr talman! Jag vet inte om jag tackade för svaret. Det vill
            jag i alla fall göra nu.
          </note>
          <note>
            Som statsrådet säger har vi nu en akut kris. Det är tråkigt att
            vi har hamnat här. Jag tror inte att vi hade behövt hamna här.
            Vi har under e tt års tid pekat på att Sverige behöver en förändrad
            migrationspolitik, att vi behöver harmonisera vissa av våra regler
            med övriga omvärlden.
          </note>
          <note>
            Det blev vi kritiserade för av företrädare för regeringspartierna.
            Våra förslag beskrevs som orealistiska, inhumana och så vidare.
            Jag uppskattar verkligen att regeringen har tänkt om. Men det
            är beklagligt att vi ska behöva befinna oss mitt i en akut kris
            för att företrädare för regeringspartierna ska inse det. Det hade
            varit bra om vi hade kunnat få till stånd förändringarna, inte
            minst skarpare tillfälliga uppehållstillstånd, långt tidigare,
            innan krisen blev akut.
          </note>
          <note>
            Statsrådet säger att Moderaterna vill stänga gränsen. Då blir
            jag osäker på om Morgan Johansson har satt sig in i vad vi föreslår.
            Vi vill ha en tillfällig paus. Vi har en akut situation nu. Det
            talas om väntetider på Migrationsverket på uppemot två år. Vi
            tror att den tillfälliga pausen är nödvändig tills systemen klarar
            av de utmaningar man står inför, tills vi får ordning och reda,
            tills vi kan erbjuda människor som kommer hit tak över huvudet
            från dag ett.
          </note>
          <note>
            Vi vill naturligtvis att Sverige ska ta emot asylsökande även
            framgent.
          </note>
          <note>
            Herr talman! Dublinsystemet fungerar inte i dag. Principen om
            första asylland är slagen i spillror. Man registreras inte i det
            första landet man kommer till. Det gör man ofta inte i det andra
            eller tredje landet heller.
          </note>
          <note>
            Migrationsverket har själ v t konstaterat att Dublinförordningen
            inte går att upprätthålla i dag. Det enda rimliga på sikt är att
            ha en gemensam asyl- och migrationspolitik. Men vi tror inte att
            vägen dit går genom att Sverige ensamt upprätthåller Dublinförordningen
            när ingen annan gör det, i så fall borde effekten av det ha synts
            vid det här laget. Sverige har i det längsta försökt fullfölja
            sina åtaganden. Men effekten har nu blivit så betungande att det
            inte går längre.
          </note>
          <note>
            Vårt förslag innebär att den som kommer till Sverige från ett
            annat säkert EU-land utan att först, som regelverket säger, ha
            registrerats där ska nekas inresa och återvända och registrera
            sig. Det är viktigt att påpeka att även om registreringen sker
            någon annanstans kan det fortfarande bli Sverige som ansvarar
            för prövningen. Det kan alltså fortfarande bli tal om att asyl
            beviljas här i landet.
          </note>
          <note>
            Jag vill också påpeka att det utöver Dublinförordningen finns
            andra regler, inte minst i EU:s funktionsfördrag. Det finns en
            specifik regel om provisoriska åtgärder vid extrema flyktingströmmar,
            men det finns också en generell regel som säger att medlemsstaten
            i extrema lägen kan ha rätt att göra avsteg när lag och ordning
            äventyras. Det finns också en del folkrättsliga principer som
            vi menar ger stöd åt detta.
          </note>
          <note>
            Jag brukar ha som princip att man ska hoppas på det bästa i politiken,
            men man ska också förbereda sig för något annat. Mot bakgrund
            av det mål som regeringen har satt upp måste jag upprepa frågan:
            Ifall ni inte lyckas nå målet, är ni beredda att titta på Moderaternas
            förslag? Eller vad föreslår ni i stället?
          </note>
          <note type="speaker">
            Anf. 12 Justitie- och migrationsminister MORGAN JOHANSSON (S):
          </note>
          <note>
            Herr talman! Vi är övertygade om att de åtgärder som vi nu föreslår
            kommer att få effekt, så att vi får en långsiktigt hållbar situation.
            Därför är vi inte beredda att i nuläget pröva andra förslag. Det
            är detta vi går fram med.
          </note>
          <note>
            Jag har också pekat på risken för att det som Johan Forssell
            föreslår kan komma i konflikt med EU-rätten. Det är Dublinförordningen
            men framför allt asylprocedurdirektivet, där det är det land dit
            man kommer som ska utreda vilket land som är första asylland.
            Det är det som skapar de här rättsliga problemen.
          </note>
          <note>
            Vi kan naturligtvis diskutera hur tidigt man ska ingripa, vad
            man skulle ha gjort tidigare och så vidare. Jag vill ändå bara
            säga att jag inte skäms ett ögonblick för det Sverige har gjort
            under den här hösten eller det här året. Tvärtom, jag är fantastiskt
            stolt över att vi har kunnat ta emot över 150 000 människor och
            ge skydd undan krig, förföljelse och förtryck till den som får
            sin asylansökan beviljad. Det är en otrolig ansträngning som Sverige
            har gjort.
          </note>
          <note>
            Johan Forssell sa att Sverige i det längsta har försökt fullfölja
            sina åtaganden, och det är precis så jag tycker att ett ansvarsfullt
            land ska agera. Ett ansvarsfullt land ska i det längsta försöka
            fullfölja sina åtaganden och göra det så bra man bara kan. Jag
            kan bara konstatera att det inte finns något land i Europa som
            har gjort något som liknar det Sverige nu har gjort.
          </note>
          <note>
            Samtidigt, och där är vi också ense, kan inte ett land eller
            ett fåtal länder göra allt, utan man måste försöka dela på ansvaret.
            Under hösten har vi haft en situation med nästan 10 000 i veckan
            när det har varit som högst. När det gäller de ensamkommande barnen
            har, som jag har sagt, 100 skolklasser anlänt vissa veckor. Då
            når man till slut en gräns, och också Sverige har en sådan kapacitetsgräns.
          </note>
          <note>
            Jag är helt övertygad om att vi kommer att kunna klara den här
            krisen. Om vi får ned antalet som kommer nu till mer rimliga nivåer
            kommer vi att klara de ca 170 000 som vi har i asylsystemet nu.
          </note>
          <note>
            Det handlar förstås om att göra väldigt mycket. Det handlar om
            att bygga bostäder. Det handlar om att bygga skolor. Det handlar
            om att förbättra arbetsmarknaden. Det handlar om att gå in tidigt
            med svenskundervisning. Jag ser, bara för att nämna en siffra,
            att studieförbunden hittills under den här hösten har växlat upp
            sin svenskundervisning för asylsökande så att de kommer att undervisa
            över 50 000 personer under denna höst. Innan året är slut kommer
            de att undervisa nästan 80 000 asylsökande i svenska, tror de
            – en direkt effekt av de åtgärder som regeringen har vidtagit.
          </note>
          <note>
            Jag är förstås också glad över det stöd som verkar finnas i riksdagen
            för de åtgärder som regeringen nu vidtar, både när det gäller
            id-kontroller och utlänningslagstiftningen. Men jag måste samtidigt
            säga att jag ser hur det politiska landskapet splittras upp. Jag
            ställde en fråga till Johan Forssell i mitt inledande inlägg,
            eftersom jag ser hur borgerligheten nu har helt olika uppfattningar.
            Centern går i en riktning och säger att vi ska öppna gränserna
            men ha en lägre kvalitet i mottagandet. De menar att vi inte ska
            garantera så mycket, utan man ska försöka klara sig själv för
            att få jobb och bostad. Risken med den nyliberala modellen är
            att människor hamnar i en situation där de får jobba för 10 kronor
            i timmen och bo i en källare.
          </note>
          <note>
            Sedan har vi Moderaternas modell som går ut på att man ska stänga
            gränsen för asylsökande. Det är ju det som det handlar om. Då
            frågar jag mig: Hur ser en borgerlig flyktingpolitik ut?
          </note>
          <note type="speaker">
            Anf. 13 JOHAN FORSSELL (M):
          </note>
          <note>
            Herr talman! Jag är faktiskt lite förvånad över att höra Morgan
            Johansson tala om splittring i de här frågorna. Det är i och för
            sig helt sant att vi är fyra allianspartier som gör olika bedömningar.
            Men det är också sant att vi inte är i regeringsställning i dag,
            utan vi tillåter oss nu att utifrån våra olika målsättningar,
            och jag tycker att vi i mångt och mycket delar en gemensam bild,
            göra olika bedömningar.
          </note>
          <note>
            En sak skiljer oss dock från regeringen, och det är när vi gör
            en överenskommelse så står vi upp för den och försvarar den. Man
            behöver inte, som i fallet med den rödgröna regeringen, se ett
            regeringsparti först gå med på någonting och sedan helt ta avstånd
            från det och till och med kalla förslagen för skit och inte alls
            försvara dem. Det är ett väldigt märkligt sätt att agera i regeringsställning
            och knappast att ta ansvar för Sverige i den här situationen.
          </note>
          <note>
            Morgan Johansson säger att Moderaternas förslag väcker frågor.
            Så är det naturligtvis. Det finns saker här som vi behöver titta
            mer på. Samtidigt tror jag att det har varit uppenbart för alla
            som har följt debatten under de här veckorna att regeringens politik
            också väcker många frågor, inte minst detta kring id-kontroller.
            Även brostängningen har väckt väldigt många frågor, så det kan
            i sig inte vara ett argument för att säga nej till någonting.
            Då skulle regeringen inte ha så mycket politik på det här området.
          </note>
          <note>
            Statsrådet upprepar att de föreslagna åtgärderna kommer att få
            effekt. Där håller jag med. Jag tror också det. Men kärnfrågan
            i interpellationen är: Vad händer om det inte får tillräcklig
            effekt?
          </note>
          <note>
            Jag ställer den frågan mot bakgrund av att regeringen själv har
            identifierat vad målet är. Söktrycket ska dämpas till mellan 1
            000 och 2 000 personer i veckan. Det är klart att det vore märkligt
            att sätta upp ett mål och sedan inte vara beredd att vidta ytterligare
            åtgärder för att nå det målet om det behövs.
          </note>
          <note>
            Därför vill jag upprepa frågan: Om man inte kan nå målet, vad
            kommer regeringen att göra då?
          </note>
          <note type="speaker">
            Anf. 14 Justitie- och migrationsminister MORGAN JOHANSSON (S):
          </note>
          <note>
            Herr talman! Här står Johan Forssell och säger att till skillnad
            från regeringen håller de borgerliga sina överenskommelser. Men
            i början av hösten sprang ni ju ifrån den viktigaste överenskommelsen
            som ni var med och tecknade, den som kallades för decemberöverenskommelsen.
            Ni hade skrivit under på att ni skulle hålla detta, och så tog
            det bara en dag att lämna denna överenskommelse.
          </note>
          <note>
            Det där är historia nu. Jag ska inte gräva ned mig i det eller
            moralisera över det. Jag bara säger att när jag hör en sådan formulering
            i en interpellationsdebatt kan jag inte låta bli att påpeka det
            ändå.
          </note>
          <note>
            Låt oss gå tillbaka. Låt oss stryka ett streck över det och bara
            säga: Låt oss försöka se till att hålla våra uppgörelser nu! Det
            gäller borgerligheten. Låt oss försöka hitta en sådan situation
            där vi kan göra detta. Vi har precis gjort en migrationspolitisk
            överenskommelse, och jag utgår från att alla som står bakom den
            också håller sig till den.
          </note>
          <note>
            Johan Forssell säger sedan att Moderaterna inte är i regeringsställning,
            så därför behöver de inte svara på frågor om hur Alliansen ska
            uppträda. Jag tror dock att väljarna kommer att ställa den frågan
            så småningom. De kommer att ställa frågan: Hur ser egentligen
            en allianspolitik ut i det här avseendet? Om de inte får ett tillfredsställande
            svar på detta tror jag att det är ett problem för er, och det
            är därför jag ställer frågan.
          </note>
          <note>
            Vi är övertygade om att de åtgärder vi nu vidtar kommer att få
            effekt, och jag är inte beredd att diskutera några andra åtgärder
            förrän vi har sett dessa åtgärder vara i kraft. Vi ser redan nu
            att antalet som söker sig till Sverige har minskat under hösten.
            Till våren får vi se om den utvecklingen står sig.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellationerna 2015/16:136 och 145 om skydds-
            och licensjakt
          </note>
          <note type="speaker">
            Anf. 15 Statsrådet SVEN-ERIK BUCHT (S):
          </note>
          <note>
            Herr talman! Ulf Berg har frågat varför jag väljer att driva
            på frågan om överprövning av beslut om skydds- och licensjakt
            genom ett remissmöte i början av november, trots att Högsta förvaltningsdomstolen
            inte avgjort frågan. Han har också frågat hur jag tänker säkerställa
            att skyddsjakt kan bedrivas skyndsamt, utan att fastna i juridiska
            processer, för att därmed bevara dess funktionalitet.
          </note>
          <note>
            Ulf Berg har i en ytterligare interpellation frågat klimat- och
            miljöministern hur hon tänker säkerställa att Naturvårdsverkets
            och andra myndigheters arbete när det gäller vägledning om licensjakt
            efter varg ligger i linje med riksdagens beslut.
          </note>
          <note>
            Arbetet inom regeringen är så fördelat att det är jag som ska
            svara på interpellatione rna . Eftersom de två interpellationerna
            delvis behandlar samma fråga besvarar jag dem i ett sammanhang.
            Jag inleder med att svara på interpellationen om överprövning
            av beslut om jakt efter varg.
          </note>
          <note>
            I dag får, enligt jaktförordningen, länsstyrelsernas beslut om
            skyddsjakt och licensjakt efter stora rovdjur endast överklagas
            till Naturvårdsverket. De får därför inte komma under prövning
            av domstol. Det är ifrågasatt om överklagandeförbudet i jaktförordningen
            är förenligt med EU-rätten.
          </note>
          <note>
            Högsta förvaltningsdomstolen prövar nu frågan om ett beslut fattat
            av Naturvårdsverket avseende licensjakt efter varg kan tas upp
            till prövning av domstol, trots att det enligt jaktförordningen
            inte får överklagas. Dessutom har EU-kommissionen inlett ett så
            kallat överträdelseärende mot Sverige i frågan. Regeringen följer
            utvecklingen i rättspraxis noga.
          </note>
          <note>
            Eftersom regeringen är angelägen om att efterleva EU-rätten gav
            regeringen i våras en utredare i uppdrag att föreslå en transparent
            och rättssäker processgång för överprövning av länsstyrelsernas
            beslut om jakt efter stora rovdjur som är förenlig med EU-rätten
            och andra internationella åtaganden. Detta har givetvis ingenting
            att göra med att regeringen skulle försöka påverka Högsta förvaltningsdomstolen
            i dess dömande. Ett sådant agerande vore inte i överensstämmelse
            med regeringsformen. I utredningen konstateras att överklagandeförbudet
            inte är förenligt med grundläggande principer om effektiva nationella
            rättsmedel och principen om EU-rättens ändamålsenliga verkan.
            Dessutom är det möjligt, enligt utredningen, att förbudet även
            strider mot likvärdighetsprincipen.
          </note>
          <note>
            Det är riktigt att den promemoria som blev resultatet av utredningen
            sändes på remiss under en kort tid. Eftersom jakttiden när det
            gäller licensjakt efter varg är reglerad på så sätt att beslut
            endast får gälla perioden från och med den 2 januari till och
            med den 15 februari var det nödvändigt med en kort remisstid om
            man avsåg att kunna förändra reglerna i jaktförordningen i någorlunda
            god tid före nästa licensjakt. Möjligheten att skriftligen besvara
            remissen kompletterades också med ett remissmöte med möjlighet
            för berörda att muntligen framföra synpunkter. Regeringen bereder
            nu frågan om hur det ska säkerställas att processgången för överprövning
            av länsstyrelsernas beslut om jakt efter stora rovdjur är förenlig
            med EU-rätten.
          </note>
          <note>
            När det gäller frågan om att säkerställa att skyddsjakt kan bedrivas
            inom en erforderlig tidsram, utan att fastna i juridiska processer,
            visar genomförd utredning att mål avgjorda i förvaltningsrätten
            har handlagts mycket snabbt. Det finns en beredskap inom domstolen
            att skyndsamt fatta beslut i förtursmål. Domstolarnas erfarenhet
            av mål om skyddsjakt är att beslut i inhibitionsfrågor tas inom
            någon eller några dagar och att målen därefter avgörs utan fördröjning.
          </note>
          <note>
            Låt mig nu svara på Ulf Bergs andra interpellation, om hur regeringen
            tänker försäkra sig om att myndigheters vägledning om licensjakt
            efter varg ligger i linje med riksdagens beslut, genom att hänvisa
            till proposi ­ tionen En hållbar rovdjurspolitik (prop. 2012/13:191).
            I propositionen framgår det att det övergripande och långsiktiga
            målet för rovdjurspoliti ­ ken är att varg, björn, järv, lodjur
            och kungsörn i Sverige ska uppnå och bibehålla gynnsam bevarandestatus
            enligt art- och habitatdirektivet, sam ­ tidigt som tamdjurshållningen
            inte påtagligt försvåras och socioekonomisk hänsyn tas. För de
            aktuella rovdjursstammarna finns vidare i propositionen mer detaljerade
            mål för bland annat referensvärden för gynnsam bevaran ­ destatus
            när det gäller populationsstorlek och utbredningsområde. Riksda
            ­ gen ställde sig, med utgångspunkt i det aktuella vetenskapliga
            underlaget, genom beslut i december 2013 bakom regeringens förslag
            till nya mål för rovdjurspolitiken. Detta är utgångspunkten för
            regeringens politik.
          </note>
          <note>
            Som en följd av den proposition som Ulf Berg hänvisar till beslutade
            den tidigare regeringen att ändra i jaktförordningen så att Naturvårdsverket
            fick ökad möjlighet att delegera rätten till länsstyrelserna att
            fatta beslut om licensjakt på stora rovdjur. Som ett stöd i länsstyrelsernas
            arbete kan Naturvårdsverket ge vägledning. I Naturvårdsverkets
            vägledning gällande licensjakt efter varg 2016 anges vissa underlag
            som kan vara av betydelse vid länsstyrelsernas bedömning av om
            det finns möjlighet till licensjakt efter varg 2016. Det hänvisas
            bland annat till resultatet av Naturvårdsverkets regeringsuppdrag
            om gynnsam bevarandestatus för varg. Efter en ny och breddad vetenskaplig
            bedömning av statusen för vargstammen i Sverige har Naturvårdsverket
            funnit att vargen i Sverige för närvarande har gynnsam bevarandestatus.
            Vidare förs det i vägledningen ett resonemang kring vad som är
            begränsad mängd när det gäller antalet individer som skjuts i
            licensjakten efter varg.
          </note>
          <note>
            Min talartid är ute, så jag får återkomma till slutet av mitt
            långa svar.
          </note>
          <note type="speaker">
            Anf. 16 ULF BERG (M):
          </note>
          <note>
            Herr talman! Jag kan vara av den uppfattningen att de här ärendena
            har lite olika innebörd. Men nu ska vi inte träta om det. Jag
            tror att vi kan komma underfund med att vi har olika uppfattningar
            ändå.
          </note>
          <note>
            Låt mig börja med överprövningen av beslut om skydds- och licensjakt.
            När man ser landsbygdsministerns svar står det helt klart att
            det var meningen att man skulle försöka ha någonting på plats
            så att årets beslutade jakt, som ska gå av stapeln på andra sidan
            nyår, skulle kunna träffas av de nya reglerna. Och då fastnar
            detta i juridikens kvarnar, så att det inte hinner bli någon jakt,
            vet vi som har varit med en stund. Det måste ju finnas ett ganska
            kort fönster för vargjakt, vilket har med valpning, spårsnö och
            liknande att göra. Det behövs inte så många överklaganden för
            att man ska kunna veta att det inte blir någon jakt.
          </note>
          <note>
            Det är precis det som har inträffat, och det var därför alliansregeringen
            gjorde förändringen att man delegerar det till länsstyrelserna,
            vilket vi tycker är väldigt bra. Beslut ska fattas nära människor.
            Man kan överklaga beslut till Naturvårdsverket, vilket också visat
            sig fungera ganska bra, bland annat i mitt hemlän Dalarna, där
            det första beslut om licensjakt som överklagades upphävdes av
            Naturvårdsverket, som ansåg att det inte uppfyllde de kriterier
            som fanns i ärendet.
          </note>
          <note>
            Jag tycker naturligtvis att man borde ha avvaktat Högsta förvaltningsdomstolens
            beslut i frågan. Varken landsbygdsministern eller jag är helt
            säker på vilket utslaget blir. Blir det så att man är nöjd med
            nuvarande lagstiftning är det jättebra. Då kan vi se till att
            vi har en snabb process som gör att speciellt skyddsjakt kan bedrivas.
            Själva ordet säger ju att det inte kan vara en lång process.
          </note>
          <note>
            Nu har landsbygdsministern sagt att det här har fungerat tillfredsställande.
            Naturskyddsföreningen ska ha en eloge. Med en ny ordförande där
            har man en annan syn och gör en annan bedömning av just skyddsjakter,
            så det kanske har blivit något bättre vad gäller överklaganden.
          </note>
          <note>
            Men vi kan ta Junselevargen som ett exempel. När man väl hade
            processat det skyddsjaktsbeslutet färdigt hade det tagit ett år,
            och man hade då också sett till att fatta ytterligare ett skyddsjaktsbeslut.
            Vi är nog ganska säkra på resultatet av detta. Det är beklagligt
            att de aktuella vargarna förmodligen inte trampar svensk jord
            igen, och vi är också ganska övertygade om att det är någon som
            har tagit lagen i egna händer. Det är otroligt trist att staten
            ska ha så tröga regler att människor totalt tappar förtroendet
            för lagstiftarna. Det slår också i slutändan mot vargen. Därför
            tycker jag att alliansregeringens beslut ska ligga fast, om det
            nu inte är så att juridiken säger att det strider mot den. Men
            låt oss först avvakta Högsta förvaltningsdomstolens dom och eventuella
            synpunkter från Bryssel.
          </note>
          <note>
            Jag vill återkomma vad gäller Naturvårdsverkets syn. Man kan
            vara lite upprörd över att den information och det beslutsunderlag
            som Naturvårdsverket skickar ut till länsstyrelserna handlar väldigt
            mycket om vad Bryssel tycker. Detta tycker jag är helt fel. Naturvårdsverket
            ska naturligtvis se till den lagstiftning som denna kammare har
            beslutat om och inte spekulera i någonting annat.
          </note>
          <note type="speaker">
            Anf. 17 EMMA NOHRÉN (MP):
          </note>
          <note>
            Herr talman! Om vi ska ha en effektiv skyddsjakt ska den vila
            på stadig lagstiftning, har Ulf Berg skrivit i en av sina interpellationer
            om vargjakt. Han har också skrivit att denna jakt måste kunna
            bedrivas utan att man fastnar i juridiska processer. Detta visar
            hur Ulf Berg ser på det här med vargjakt.
          </note>
          <note>
            Detta är en art som är reglerad inom art- och habitatdirektivet.
            Självklart måste de juridiska processerna fungera och vara klockrena.
            Vi har ett överträdelseärende i EU om de här överklagandeprocesserna.
          </note>
          <note>
            Den nuvarande ordningen infördes av alliansregeringen. Det är
            bara Naturvårdsverket man kan överklaga till, sedan är det stopp,
            utan någon domstol däremellan eller efter. Denna ordning har inte
            setts som riktigt rättssäker.
          </note>
          <note>
            För att vi då ska få reda i detta har regeringen tillsatt en
            utredning om överklagandeprocessen. Den utredningen visar att
            det finns stora oklarheter i detta. Den konstaterar att överklagandeförbud
            inte är förenligt med principen om effektiva nationella rättsmedel.
            Den konstaterar att argumentet att det skulle gå sakta med överklagandet
            inte heller har stämt i de allra flesta ärenden, utan förvaltningsdomstolens
            avgörande har kommit ganska snabbt när det gäller inhibition.
          </note>
          <note>
            Vi bör och ska ha rättssäkra processer i dessa ärenden, och därför
            vill vi naturligtvis också att detta ska kunna börja gälla så
            fort som möjligt, så att vi inte är ute och svajar där vi inte
            riktigt vet. Regeringen genomförde därför en ganska snabb remissrunda
            – den får man medge, men det var för att vi skulle ha korrekta
            spelregler på plats så fort som möjligt. I remissrundan var det
            31 svar. Av dem var 17 positiva, sju avstyrkte och sju hade lite
            andra ändringsförslag eller andra egna funderingar om hur det
            skulle vara. Men en övervägande majoritet var alltså positiv eller
            hade förslag med denna inriktning.
          </note>
          <note>
            Jag undrar hur Ulf Berg då, på eget bevåg, kan tycka att det
            finns andra saker som är mycket bättre. Vi har ju en rättslig
            procesess som måste komma till stånd, och det finns förslag som
            domstolar och andra remissinstanser tillstyrker och tycker är
            bra. Det kan också rädda oss från att bryta mot EU-rätten, vilket
            annars riskerar att leda till en stämning.
          </note>
          <note type="speaker">
            Anf. 18 Statsrådet SVEN-ERIK BUCHT (S):
          </note>
          <note>
            Herr talman! Jag hann inte beröra Naturvårdsverkets vägledning
            i mitt förra inlägg. I den vägledningen förs ett resonemang om
            vad som är begränsad mängd när det gäller antalet individer som
            skjuts i licensjakt.
          </note>
          <note>
            Möjligheten att besluta om lic ensjakt efter varg följer av 23
            c § jaktförordningen , som bygger på artikel 16.1 e i art- och
            habitatdirektivet. Den bestämmelsen anses möjliggöra jakt efter
            varg i begränsad omfattning och begränsad mängd under förutsättning
            att det inte finns någon annan lämplig lösning på det problem
            som jakten avser att lösa och jakten inte försvårar upprätthållandet
            av vargens gynnsamma bevarandestatus i dess naturliga utbredningsområde.
          </note>
          <note>
            EU-kommissionen ger inga tydliga riktlinjer om vad som utgör
            en begränsad mängd. Som jämförelse refererar Naturvårdsverket
            i sin vägledning till ett uttalande från EU-kommissionen om ett
            annat rovdjur. Uttalandet gällde jakten efter lodjur i Lettland,
            där EU-kommissionen gjorde bedömningen att en jakt efter 7 – 8
            procent av den då aktuella lodjurspopulationen om 600 – 650 individer
            ansågs utgöra en tillräckligt begränsad mängd enligt art- och
            habitatdirektivet.
          </note>
          <note>
            Jag har fullt förtroende för Naturvårdsverket i dess roll som
            central viltmyndighet och för myndighetens arbete med förvaltningen
            av Sveriges rovdjur.
          </note>
          <note>
            När det sedan gäller regionaliseringen av besluten har vi inte
            någon annan uppfattning, Ulf Berg. Vi står bakom det. Det är viktigt
            att vi bibehåller de regionala besluten på länsstyrelsenivå. Det
            här handlar om själva prövningen i frågan. Det har varit väldigt
            mycket juridiska processer, som Emma här nämner. Jag håller med
            till fullo. Det handlar om att reda upp i detta.
          </note>
          <note>
            Prövningen som gäller den jakt som genomfördes 2015 är inte ens
            avslutad. Det var flera olika instanser med olika inriktning.
            Riberdahls utredning visar tydligt att man i normalfallet kan
            behandla skyddsjakten skyndsamt. Det finns fall där man inte har
            kunnat göra det. Ulf Berg tog upp fallet med Junselevargen, men
            det är ett väldigt speciellt fall. Det är inte ett normalfall.
            Det var ju en varg som hade väldigt viktig genetisk betydelse,
            och den hade flyttats flera gånger. I det fallet tog det lång
            tid, men det var inget normalfall. Jag utgår från det som Riberdahl
            visar i sin rapport, alltså att man kan behandla detta skyndsamt.
            Vid en framtida förordningsförändring måste man också ställa det
            kravet på domstol.
          </note>
          <note type="speaker">
            Anf. 19 ULF BERG (M):
          </note>
          <note>
            Herr talman! Landsbygdsministern har fullt förtroende för Naturvårdsverket
            i dess roll som central viltmyndighet. Jag vill bara stilla påminna
            om att den här kammaren har fattat beslut om att det ska inrättas
            en ny myndighet på området. Vad den här kammaren också har beslutat
            om är att jakten på rovvilt ska fortsätta som den är. Det har
            faktiskt den nya riksdagen tagit beslut om i ett tillkännagivande.
            Ändå verkar regeringen slå dövörat till.
          </note>
          <note>
            Jag förstår nu vad det hela beror på. Man behöver inte vara särskilt
            bevandrad i det politiska för att förstå att det är Miljöpartiet
            som driver den här frågan. Vi kunde konstatera att Emma gör det
            även i den här debatten.
          </note>
          <note>
            Låt mig börja med Emmas funderingar om art- och habitatdirektivet.
            Det finns nu en diskussion och debatt. Tyvärr var Sverige inte
            med när tjänstemännen träffades. Man funderar över om vargen ska
            flyttas från bilaga 4 till bilaga 5. Om den förs in i bilaga 5
            blir den ett förvaltningsbart djur. Det är denna diskussion som
            pågår. Det kan vara ett skäl till att avvakta här.
          </note>
          <note>
            Det finns även ett EU-utslag tidigare, där man säger att Århuskonven
            ­ tionen inte kan ligga till grund där för att den inte är implementerad
            i EU-lagstiftningen. Det finns ett antal juridiska funderingar.
            Det är jag den förste att hålla med om, men låt de juridiska funderingarna
            få leda fram till domar. Då kan vi i riksdagen klargöra var den
            lagliga rågången går någon ­ stans. Den hamnar ju inte alltid
            där den här kammaren vill, utan i rätts ­ praxis kan det visa
            sig att man har en annan syn.
          </note>
          <note>
            Jag var kort inne på Naturvårdsverket. När man beskriver för
            länsstyrelserna vad som ska ligga till grund tycker jag att det
            är helt fel att man lägger in frågor som rör EU. Bland annat hänvisar
            man till den lettiska lodjurspopulationen, där man fick skjuta
            max 7 procent. Det är helt irrelevant! Sveriges riksdag har sagt
            att det ska vara mellan 170 och 270 vargar som gynnsam bevarandestatus.
            Vid den senaste räkningen var det över 400 individer. Det är detta
            som ska ligga til l grund – inte någon fundering om man vad eventuellt
            kan komma fram till efter juridiska prövningar i Bryssel.
          </note>
          <note>
            Jag tycker att det är väldigt viktigt att vi avvaktar de processer
            som är aktuella. Nu kommer denna fråga upp som ett utskottsinitiativ
            i kammaren nästa vecka, närmare bestämt på tisdag. Vi får väl
            se om Högsta förvaltningsdomstolen då har kommit till ett domslut.
            Då får vi utifrån detta ta ställning till vilka förändringar som
            eventuellt behöver göras eller om alliansregeringens beredning
            av ärendet, som gjordes när man ändrade i förordningen, fortfarande
            håller och är juridiskt korrekt. För det är klart att alliansregeringen
            noga studerade den här frågan.
          </note>
          <note>
            Jag tycker att det är tråkigt att Socialdemokraterna i den här
            frågan har lagt sig platt. Jag tycker nog att man skulle ha en
            ny samverkanspartner i de här frågorna, nämligen Alliansen. Det
            kommer de svenska medborgare som bor i vargrevir att tjäna på.
          </note>
          <note type="speaker">
            Anf. 20 EMMA NOHRÉN (MP):
          </note>
          <note>
            Herr talman! Ulf Berg anför att det kan komma att bli ändringar
            – det skulle kunna bli så. Men vi har ju lagar och regler som
            gäller just nu. Då måste vi förhålla oss till dem. Vi har ett
            art- och habitatdirektiv, där vargen ingår. Då måste de lagar
            och regler som gäller för arter därunder också gälla i Sverige.
            Då kan man inte spekulera i vad som skulle hända i framtiden.
          </note>
          <note>
            Vi har en överklagandeprocess som har blivit föremål för en anmälan
            i EU. Och vi har en utredning som säger: Nej, det här kanske inte
            är det bästa sättet. Det borde vara så här för att vi ska ha klara
            juridiska processer och för att det ska fungera.
          </note>
          <note>
            Jag tycker då att det är väldigt märkligt att Ulf Berg med sina
            partikamrater och allianskamrater vill låsa fast regeringen så
            att man inte kan göra det mer följsamt – det handlar alltså om
            att regeringen ska kunna följa lagen och göra det bättre. Jag
            tycker att det är ett väldigt märkligt förfarande att försöka
            bakbinda regeringen, så att man inte kan utföra sitt uppdrag.
            Självklart vill vi följa lagen och ha bra processer.
          </note>
          <note>
            Jag förstår inte riktigt hur man tänker. Om det finns både utredningar
            och överträdelseärenden och om man kan anpassa sig så att det
            blir bättre och mer juridiskt klart undrar jag: Varför ska man
            inte få göra detta?
          </note>
          <note type="speaker">
            Anf. 21 Statsrådet SVEN-ERIK BUCHT (S):
          </note>
          <note>
            Herr talman! Nu har vi ny och betydligt bättre forskning än vad
            som fanns tidigare och som låg till grund för det beslut som riksdagen
            tog. Det är två helt oberoende undersökningar. Det är en svensk
            och en amerikansk analys av detta. Båda kommer fram till att en
            gynnsam bevarandestatus för vargen ligger på ca 300 vargar. Det
            nya i de undersökningarna är att de också har tagit genetisk hänsyn.
            De visar på att man utöver det här antalet vargar måste ha en
            invandring av finsk-rysk varg, en på fem år.
          </note>
          <note>
            Jag tycker att det är väldigt bra att man har gjort de här rejäla
            forskningsinsatserna för att klargöra hur det ser ut. Naturvårdsverket
            har också kommit fram till, och konstaterar med stöd av de forskningsresultaten,
            att vi har en gynnsam bevarandestatus. Jag har ingen anledning
            att ifrågasätta det – inte alls.
          </note>
          <note>
            Den här frågan handlar om den juridiska processen och möjligheten
            att göra överprövning. Alla som har följt problematiken kring
            detta vet att vi inte riktigt har grepp om det – ingen har grepp
            om det. Det har varit mycket strul. Det är väl också det som gör
            att många människor ute i bygderna som har drabbats av vargangrepp
            tappar förtroendet. Regeringens ambi ­ tion är att få en rättvis
            och riktig bedömning i rättsväsendet av det här och en process
            som håller måttet och som är förenlig med såväl EU-rätten som
            andra internationella åtaganden.
          </note>
          <note type="speaker">
            Anf. 22 ULF BERG (M):
          </note>
          <note>
            Herr talman! EU har i den här frågan under många år ropat: Vargen
            kommer! Än har det inte hänt någonting. Jag skulle inte bli det
            minsta förvånad om EU skriver av det här ärendet mot Sverige.
            Annars är det otroligt seg byråkrati i Bryssel. Det vet vi väl.
            Men än har man bara ropat: Vargen kommer!
          </note>
          <note>
            Jag tycker att man i så fall en gång för alla ska se till att
            få frågan prövad i domstolen, så att den blir utagerad.
          </note>
          <note>
            Det är precis det som jag tycker att man skulle ha gjort från
            regeringens sida i den frågan – om vi håller oss till Sveriges
            överprövning. Låt oss komma ihåg att förvaltningsrätten gav de
            överklagande rätt och stoppade licensjakten i början av året.
            Kammarrätten sa: Nej, det här går inte. Det är ett korrekt beslut,
            och man följer lagen. Och så släpptes jakten loss. Sedan överklagade
            man till Högsta förvaltningsdomstolen, som gav prövningstillstånd.
            Om jag inte minns alldeles fel tog man upp ett enda överklagande.
            Det gjorde man i fråga om det vargrevir där jakten var klar. Det
            påverkade alltså inte vinterns jakt.
          </note>
          <note>
            Det är ändå lite vägledning. Det är förmodligen därför det har
            tagit snart ett år i den juridiska processen. Det är naturligtvis
            inte enkelt, och det ska göras en hel del bedömningar. Det är
            därför vi har ett rättssystem. Men låt oss då se om det är ett
            korrekt förfarande som alliansregeringen har infört. Det är min
            bestämda uppfattning och förhoppning. Är det inte så måste vi
            hitta ett nytt system, för vi kan inte hamna i det gamla, där
            människor blir utsatta för vargangrepp. Medan byråkrater funderar
            över om det är rätt eller inte tar vargen dessa människors tamdjur.
            Den ordningen kan vi inte gå tillbaka till.
          </note>
          <note type="speaker">
            Anf. 23 Statsrådet SVEN-ERIK BUCHT (S):
          </note>
          <note>
            Herr talman! Ulf Berg säger att EU har ropat: Vargen kommer!
            Och ingenting har hänt. Jo, det har hänt mycket, i alla fall under
            alliansregeringens tid. EU ropade: Vargen kommer! Regeringen tog
            då, 2012, ett beslut och stoppade vargjakten. Året därpå, 2013,
            avbröts vargjakten. Året därefter, 2014, stoppades vargjakten.
          </note>
          <note>
            Under den här regeringen har det genomförts en vargjakt. Och
            det finns ett beslut från länsstyrelsen om att genomföra en andra
            vargjakt.
          </note>
          <note>
            Det har hänt saker historiskt. Jag vet att det fanns en väldig
            problematik. Under hela vägen har det varit problematik i fråga
            om den juridiska processen kring överklagande. Av den anledningen
            vill regeringen nu ord ­ na upp det här.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2015/16:197 om åtgärder mot vargattacker
          </note>
          <note type="speaker">
            Anf. 24 Statsrådet SVEN-ERIK BUCHT (S):
          </note>
          <note>
            Herr talman! Ulf Berg har frågat om regeringen har för avsikt
            att förtydliga djurskyddslagstiftningen avseende hur tamboskap
            ska skyddas från rovdjursangrepp. Han frågar vidare om regeringen
            kommer att verka för att länsstyrelserna ska kunna ge bidrag för
            rovdjursavvisande åtgärder i preventivt syfte.
          </note>
          <note>
            Det övergripande målet för svensk rovdjurspolitik är att varg
            och andra rovdjur ska ha gynnsam bevarandestatus samtidigt som
            tamdjurshållning inte påtagligt försvåras och även annan socioekonomisk
            hänsyn tas. Därför är det viktigt att vi gör vad vi kan på alla
            plan för att det ska fungera så bra som möjligt. Vi ska ha en
            politik som tar hänsyn till både människa och djur.
          </note>
          <note>
            Det är beklagligt att flera gårdar med fårbesättningar i trakterna
            kring Gnesta och i andra delar av Sverige har drabbats av vargattacker.
            Regeringen verkar för att förbättra situationen för fårägare och
            andra näringsidkare med tamboskap. Viltskadeanslaget, som används
            för att betala ut bidrag till åtgärder för att förebygga och ersätta
            skador på tamdjur orsakade av stora rovdjur, höjdes med 10 miljoner
            kronor i propositionen Vårändringsbudget för 2015 . I budgetpropositionen
            för 2016 föreslår regeringen att denna höjning fördubblas och
            permanentas från och med 2016. Regeringen har också gett Statens
            jordbruksverk i uppdrag att till den 15 december i år sammanfatta
            och utvärdera befintlig kunskap om hur rovdjursangrepp kan förebyggas.
            De ska vidare undersöka och utvärdera mindre beprövade metoder
            samt föreslå nya metoder för att förebygga angrepp.
          </note>
          <note>
            När det gäller stöd till rovdjursavvisande åtgärder för att förebygga
            skador på tamdjur finns det bidrag att söka hos länsstyrelsen.
            Dessa bidrag har främst gått till elstängsel för att skydda får
            och annan tamboskap. Åtgärderna finansieras med medel från viltskadeanslaget
            eller landsbygdsprogrammet.
          </note>
          <note>
            När det gäller frågan om regeringen har för avsikt att förtydliga
            djurskyddslagstiftningen avseende hur tamboskap ska skyddas från
            rovdjursangrepp kan jag nämna att ett förslag till en ny djurskyddslag
            för närvarande bereds inom Regeringskansliet.
          </note>
          <note type="speaker">
            Anf. 25 ULF BERG (M):
          </note>
          <note>
            Herr talman! Det här är ett otroligt tragiskt ärende. Staten
            har all anledning att be de drabbade om ursäkt.
          </note>
          <note>
            Jag besökte gården den 2 december och fick klart för mig hur
            det här hade gått till. I maj var länsstyrelsen i Stockholm där
            och tyckte att det var en mönstergård. Sedan drabbades fåren av
            vargattacker i samband med midsommarhelgen. Då startade en karusell
            som till och med författarna till Solsidan förmodligen hade blivit
            avundsjuka på .
          </note>
          <note>
            Det var en mönstergård som såg till att det fanns betande får
            som håller den biologiska mångfalden uppe, men helt plötsligt
            är det fårägarna som är de stora bovarna. Man ansökte om skyddsjakt.
            Till slut , efter många om och men , beslutade länsstyrelsen om
            skyddsjakt som skulle bedrivas i stort sett i hagarna. Ursäkta,
            men om vargen är inne i fårhagen finns det bra lagstiftning i
            28 § som reglerar vad man får göra.
          </note>
          <note>
            Det fungerade ju inte, allra helst som man invaderades av olika
            organisationer som sprang runt där på nätterna och trumpetade
            för att hålla vargen borta. De lyckades de inte med. Sedan dess
            har det förekommit fler angrepp.
          </note>
          <note>
            Man blev polisanmäld för olaga åtling. Och vad var åteln? Jo,
            det var de döda fåren som man hade samlat ihop och lagt utanför
            la du gården för transport till destruktion.
          </note>
          <note>
            Sedan kommer länsstyrelsen på den fantastiska idén att polisanmäla
            dem för att de hade misskött sina djur och för att man inte har
            investerat 2 miljoner, som är kostnaden för att ha staket. Jag
            återkommer i mitt nästa inlägg till staketen , som absolut inte
            fungerar till hundra procent.
          </note>
          <note>
            Tack och lov avskrev åklagaren polisanmälan från länsstyrelsen.
            Då tänkte man: Äntligen! Men vad händer? Jo, den 9 december kom
            länsstyrelsen i Stockholm på att förelägga fårbönderna på sex
            punkter. De skulle ange hur de tänkte stänga och det ena med det
            andra.
          </note>
          <note>
            Jag och landsbygdsministern har några år på nacken. Vi levde
            när det var skottpengar på varg under 1960-talet. I dag verkar
            det vara skottpengar på företagare inom den här näringen – en
            näring som diskuteras i livsmedelsstrategin. Det finns otroligt
            bra marknadsandelar för lammkött. Fåren håller landskapen öppna
            och bidrar till att vi har en fantastisk biologisk mångfald.
          </note>
          <note>
            Men här håller staten på att agera för att få bort fårägare.
            Tänk om man skulle få gehör för detta! Det finns varg i stort
            sett i hela Sverige till och från. Varenda djurägare ska på eget
            bevåg investera i rovviltsstängsel till enorma kostnader. Annars
            blir man anmäld för att man missköter sina djur.
          </note>
          <note>
            Landsbygdsministern kan ju fundera över om renarna i Norrland
            fortsättningsvis kan gå lösa. Eller måste man stänga in dem? Vi
            vet att det där finns gott om rovviltsangrepp.
          </note>
          <note>
            Jag tycker att staten i det här fallet inte tar sitt ansvar.
            Man skulle naturligtvis ha beviljat en skyddsjakt. Nu har landsbygdsministern
            chans i tv-kameran att be familjen om ursäkt.
          </note>
          <note type="speaker">
            Anf. 26 EMMA NOHRÉN (MP):
          </note>
          <note>
            Herr talman! Jag hoppas att vi inte ska diskutera enskilda fall.
            Det blir ju myndighetsutövning om ministern ska gå ut och berätta
            hur man ska göra.
          </note>
          <note>
            Frågan var väl vilka skyddsåtgärder man kan vidta för att förebygga
            rovdjursangrepp. Där har den här regeringen tagit stora kliv framåt
            jämfört med den förra regeringen. Vi har tillsatt en utredning
            som ska presenteras den 15 december, precis som landsbygd sministern
            sa. I utredningen föreslås nya metoder för att förebygga angrepp
            och skador. Jag har själv varit på ett seminarium där det presenterades
            en massa spännande olika nya varianter på hur man skulle kunna
            göra. Förutom stängsel skulle man kunna använda sig av kameror
            och drönare och så vidare.
          </note>
          <note>
            Så det finns en massa goda idéer på det här området. Men det
            är förstås alltid beklagligt för den som förlorar sina tamdjur.
            Det är väl ingen som vill bli utsatt för det. Därför har den här
            regeringen i vårändringsbudgeten avsatt 10 miljoner extra till
            förebyggande åtgärder och för att kompensera rovdjursskador. Man
            har också avsatt ytterligare 10 miljoner, så det finns alltså
            37 miljoner årligen för att förebygga och ersätta skador på tam-
            och husdjur. Det är lång t mer än vad alliansregeringen gjorde.
          </note>
          <note>
            Det är otroligt viktig t att få till dessa åtgärder för att skapa
            acceptans för rovdjuren. De är här för att stanna. Det var skottpengar
            förr, ja. Vargen har varit utrotad, ja. Men den ordningen har
            vi inte i dag. I dag är regeringens politik – och det tror jag
            också var er politik – att människor och rovdjur ska kunna leva
            tillsammans. Men då måste vi anpassa oss efter de nya förutsättningarna.
          </note>
          <note>
            Det var länge sedan som vi hade så många rovdjur i Sverige som
            vi har i dag. Det kräver nya sätt att sköta sina djur, att stängsla
            och så vidare. Därför behövs det mer pengar, vilket regeringen
            har avsatt. Jag hoppas att dessa pengar kommer att göra verkan,
            så att fler djurägare kan få medel för att kunna vara trygga och
            stängsla in sina djur. Kanske kan man hitta nya åtgärder som vi
            inte ens vet om i dag. De som oturligt nog får angrepp ska ha
            en skälig ersättning för det.
          </note>
          <note>
            Det absolut bästa är att pengarna kan användas till så många
            förebyggande åtgärder som möjligt så att vi slipper att se rivna
            får.
          </note>
          <note type="speaker">
            Anf. 27 Statsrådet SVEN-ERIK BUCHT (S):
          </note>
          <note>
            Herr talman! I Sverige har vi regionaliserad förvaltning som
            vi båda tycker är bra. Det hörde jag också av Ulf Berg i den förra
            interpellationsdebatten. Det innebär att länsstyrelsen är den
            som fattar beslut. För mig är det mycket viktigt att vi ska kunna
            ha tamboskap, oaktat att vi har varg eller andra rovdjur. Det
            kan finnas anledning att se över lagstiftningen också på det här
            området.
          </note>
          <note>
            Vi har höjt anslagen kraftigt för att hjälpa de djurägare som
            har varg eller andra rovdjur i sin närhet. Vi har också gett ett
            särskilt uppdrag till Jordbruksverket att ta fram bättre åtgärder
            för att skydda boskapen.
          </note>
          <note>
            Det enskilda fallet är tragiskt. Som Ulf Berg säkert förstår
            kan jag som statsråd inte gå in på ett enskilt fall, men det som
            har hänt i Molstaberg är mycket beklagligt. Rovdjursangrepp på
            boskap är lika tragiskt oavsett var det händer. I det här fallet
            blev det en polisanmälan, men åklagarmyndigheten har ändå lagt
            ned fallet. Jag tänker inte värdera det. Det kan jag inte göra
            som statsråd.
          </note>
          <note>
            Vi måste hitta möjligheter för människor att ha tamboskap. Man
            ska känna sig trygg, men samtidigt ska vi också ha en gynnsam
            bevarandestatus för våra stora rovdjur. Vi ska inte frångå det.
            Det här är ett samspel där det är väldigt svårt att hitta en bra
            linje.
          </note>
          <note type="speaker">
            Anf. 28 ULF BERG (M):
          </note>
          <note>
            Herr talman! Om det har uppfattats att jag vill att landsbygdsministern
            ska lägga sig i ett enskilt fall ber jag naturligtvis om ursäkt
            för det. Det var inte min mening, utan jag använde det här fallet
            som ett exempel.
          </note>
          <note>
            Jag är väldigt nöjd med svaret och att vi är överens om att vi
            inte kan ha den här tingens ordning. Det är väldigt viktigt att
            man i den utlovade propositionen om djurhälsa funderar över vem
            som ansvarar för vad. Jag är den första att tycka att det är bra
            att man får ytterligare medel till rovviltsstängsel, men det kommer
            ju att kosta otroligt stora belopp. Jag har funderat över om inte
            stängslen ska finnas där före vargen så att vi slipper bekymren.
          </note>
          <note>
            Låt oss kalla dem Gunilla och Valter. Vi kan fundera över om
            de inte bor i Västmanland. De har satt upp stängsel 20 08, 2009
            och 2010 om totalt 1,2 mil. Det är ett sextrådigt rovdjursstängsel
            , vilket motsvarar två och ett halvt ton järntråd. De har fått
            stöd från länsstyrelsen på 300 000, och de har lagt ut 1 miljon
            för att sätta upp staketet. Till detta kommer naturligtvis skötsel.
          </note>
          <note>
            Det är stora pengar. Gunilla och Valter har haft tre angrepp,
            två av varg och ett av lo, trots staketen. I ett fall var angreppet
            mot vattnet. Problemet där är att vattenståndet kan skilja sig
            åt med 80 centimeter.
          </note>
          <note>
            I dag har Gunilla och Valter inga får därför att de inte kan
            bedriva fårskötsel. Samtidigt finns även här marker som verkligen
            behöver betande mular för att vi ska kunna behålla den biologiska
            mångfalden.
          </note>
          <note>
            Vi har här i kammaren bestämt att det ska finnas varg. Då är
            det också viktigt att det finns en lagstiftning som ökar acceptansen
            för vargen. Det måste finnas klara och tydliga regler om vem som
            ansvarar. Att misstänkliggöra alla djurägare är fel väg. Det ska
            naturligtvis finnas korrekta och bra stängsel som håller djuren
            innanför och som inte skadar djuren.
          </note>
          <note>
            Låt oss hålla oss till det första fallet vi diskuterade. Normalt
            sett vet vi att djur ska vara ute på bete. Det finns till och
            med lagstiftning i frågan. I fallet Molstaberg vill länsstyrelsen
            att djuren ska ställas in tidigare än nor ­ malt för att skydda
            dem. Vi vill väl inte ha en tingens ordning där tamdjur ska hållas
            inomhus hela tiden. Då klarar vi inte av att upprätthålla den
            bio ­ logiska mångfalden.
          </note>
          <note>
            Det är viktigt att vi i en dialog hittar bra och tydliga regler
            där det blir djurägarens skyldighet att hålla djuren innanför
            stängsel, inte att hålla vargen utanför. Om det blir sådana bekymmer
            måste det finnas statliga medel. Jag tycker inte heller att det
            ska krävas att markägare ska ta hjälp av rovdjursföreningar och
            annat. Där finns inte kompetensen att göra dessa stängsel , och
            det kan bli vissa kontroverser. Detta ska skötas mellan staten
            och jordbruksföretaget.
          </note>
          <note type="speaker">
            Anf. 29 EMMA NOHRÉN (MP):
          </note>
          <note>
            Herr talman! Ulf Berg pekar på två exempel där djurägare har
            fått sina får och tamdjur rivna. Jag har sagt det förut , och
            jag säger det igen: Det är beklagligt, och jag hoppas att vi kan
            hitta lösningar. Det är därför det har tillsatts medel.
          </note>
          <note>
            Jag skulle vilja höra vilka lösningar snarare än problem Ulf
            Berg ser. Han skriver också under på att människor och rovdjur
            ska finnas tillsammans.
          </note>
          <note>
            Ulf Berg tar upp några exempel. Vi ser att fårnäringen ökar i
            Sverige, även i vargtäta områden och län. Det finns säkert de
            som har lagt ned sin fårskötselverksamhet eftersom de får många
            angrepp, men det finns många fler företagare som har börjat hålla
            får.
          </note>
          <note>
            Fäbodar är särskilt utsatta för vargangrepp. Det finns en fäbod
            i Dalarna, där jag håller till, som har fått medel så att de har
            kunnat sätta upp stängsel. Det är kanske inte helt förenligt med
            en fäbod, men de får kombinera och ta en viss del av fäboden till
            nutid. Det kommer inte att fungera för alla, men om tamdjur ska
            kunna vistas ute måste vissa andra delar anpassas. Däremot tror
            jag inte att det ska ske med alla. Det kommer inte att gå. De
            får gå före och pröva, och så får vi se vad som fungerar.
          </note>
          <note>
            Med dessa medel och de förslag som utredningen ska presentera
            den 15 december hoppas jag att vi kan se fler möjligheter till
            hur människor och rovdjur kan leva tillsammans. Vi ska ha en levande
            rovdjursstam i Sverige.
          </note>
          <note type="speaker">
            Anf. 30 Statsrådet SVEN-ERIK BUCHT (S):
          </note>
          <note>
            Herr talman! Ulf Berg tog upp frågan om elstängsel. Det är ett
            bra skydd men givetvis inte ett hundraprocentigt skydd mot rovdjursangrepp.
            Jag har själv varit fårägare, och jag vet att stängsel kräver
            både tillsyn och underhåll för att de ska fungera bäst. Men de
            är ändå ett ganska bra skydd. Det är viktigt att vi fortsätter
            att utveckla viltskydden.
          </note>
          <note>
            Det sker många angrepp på tamdjur. Viltskadecenter vid Sveriges
            lantbruksuniversitet sammanställer årlig statistik. Under 2014
            angreps 574 får – det var många – 28 nötdjur och två hästar. Utöver
            dem angreps många hundar.
          </note>
          <note>
            Vargen stod för merparten av angreppen. Det fanns givetvis angrepp
            även av lodjur och björn. Därför är det oerhört viktigt att vi
            tar tag i frågan och hittar nya system, anslår mer pengar och
            utvecklar bättre och mer effektiva metoder. Det är oerhört tragiskt
            när tamdjur angrips. Jag har stor förståelse för de människor
            som drabbas inte bara en gång utan flera gånger.
          </note>
          <note type="speaker">
            Anf. 31 ULF BERG (M):
          </note>
          <note>
            Herr talman! Låt oss se fram emot den begärda utredningen som
            kommer den 15 december. Vi måste se till att vi gör rätt saker
            och att vi får mest skydd för pengarna. Här behövs mer forskning
            och analys.
          </note>
          <note>
            Det som många djurägare uppfattar som ett stort problem är att
            det, när de väl får hjälp med stängslet , ställs enormt stora
            krav. Jag kan vittna om att när de som bor i Dalarna har utsatts
            för angrepp brukar de som utövar tillsyn från länsstyrelsen titta
            på staketet och fundera över var eventuella brister har funnits.
          </note>
          <note>
            Nu vet vi att vargen kan ta sig igenom stängslen – det finns
            det faktiskt bilder på. Därför måste det finnas staket som fungerar.
            Om de kommer att fungera till hundra procent vet vi inte.
          </note>
          <note>
            Det är viktigt att vi får en licensjakt, att vargar i revir som
            ställer till med mest skada ska jagas. Jag tycker också att vi
            ska fundera över om inte licensjakten ska nyttjas för att göra
            vargen mer skygg.
          </note>
          <note>
            I exemplet från Gävleborg släpper man ut sin hund i trädgården
            för att rasta den , och vargen tar hunden framför mattes eller
            husses ögon. Det är inte roligt. Då kan vi fundera hur mycket
            som helst över regler.
          </note>
          <note>
            Människor som lever på landsbygden tycker att detta är allt annat
            än bra. Om detta sprids med enorma kostnader för djurägarna kommer
            inte acceptansen för vargen att öka. Här gäller det att de som
            bor och lever på landet kan göra rätt utan för stora bekymmer
            på grund av vargen. Vi har sagt att det ska finnas en vargstam,
            och då får vi försöka vårda acceptansen.
          </note>
          <note type="speaker">
            Anf. 32 Statsrådet SVEN-ERIK BUCHT (S):
          </note>
          <note>
            Herr talman! Vi ska komma ihåg att på 1970-talet var vargen i
            princip utrotad i vårt land. På 1980-talet fanns några enstaka
            exemplar. Nu finns 415 , enligt den senaste räkningen. Det kräver
            givetvis anpassning och utveckling så att detta ska fungera, så
            att människor i dessa bygder kan hålla tamboskap och känna trygghet.
            Därför är det bra att frågan fått belysas i Sveriges riksdag.
            Jag tackar för debatten.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2015/16:203 om livet på landsbygden
          </note>
          <note type="speaker">
            Anf. 33 Statsrådet SVEN-ERIK BUCHT (S):
          </note>
          <note>
            Herr talman! Anette Åkesson har frågat finansministern om hon
            håller med mig om att det ska vara attraktivt att bo och jobba
            på landsbygden samt hur regeringens föreslagna höjningar av skatten
            på drivmedel kan sägas vara till gagn för människor som lever
            på landsbygden.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Ett av regeringens övergripande mål är att Sverige ska ha lägst
            arbetslöshet i EU 2020. För att nå målet behövs en livskraftig,
            hållbar och aktiv landsbygd. Det ska vara attraktivt att bo och
            jobba på landsbygden.
          </note>
          <note>
            Landsbygden står inför stora utmaningar men rymmer också goda
            möjligheter. Politiken ska bidra till livskraftiga och innovativa
            företag, till goda förutsättningar för boende på landsbygden och
            till att naturresurserna används hållbart, både i Sverige och
            globalt.
          </note>
          <note>
            Dessa prioriteringar har vi i regeringen i åtanke när vi beslutar
            om åtgärder för att främja landsbygden, bland annat i det svenska
            landsbygdsprogrammet. Till exempel gör vi en stor satsning på
            bredband utanför storstäderna, som kompletteras med insatser i
            de tre nordliga regionalfondsprogrammen. I landsbygdsprogrammet
            finns också särskilda medel för att öka tillgängligheten till
            lokal service. Både boende och företagare på landsbygden ska ha
            god tillgänglighet till grundläggande service som dagligvarubutiker
            och drivmedelsanläggningar.
          </note>
          <note>
            Det är en stor utmaning att minska den klimatpåverkan som resor
            och transporter innebär och att utveckla ett hållbart transportsystem.
            Det innebär exempelvis att insatserna för att minska andelen fossila
            bränslen till förmån för förnybara alternativ intensifieras.
          </note>
          <note>
            I gles- och landsbygder finns många av de förnybara resurser
            som behövs för en positiv samhällsutveckling. Här kan affärsmöjligheter
            skapas för företag på landsbygden. Genom att höja beskattningen
            av fossila drivmedel ges möjlighet att finansiera viktiga satsningar
            för Sverige samtidigt som skattesystemets miljöstyrande effekt
            stärks.
          </note>
          <note>
            Regeringen är samtidigt väl medveten om den hårt utsatta konkurrenssituation
            som det svenska jord- och skogsbruket befinner sig i. Regeringen
            föreslår därför att jord- och skogsbruket kompenseras genom att
            skattenedsättningen för diesel ökas med 300 miljoner kronor per
            år under perio ­ den 2016 – 2018.
          </note>
          <note type="speaker">
            Anf. 34 ANETTE ÅKESSON (M):
          </note>
          <note>
            Herr talman! Till att börja med vill jag tacka landsbygdsministern
            för svaret. Det är glädjande att vi alla verkar vara överens om
            att det ska vara attraktivt att bo på landsbygden och att det
            måste finnas goda förutsättningar för hela Sverige att växa.
          </note>
          <note>
            Att S- MP-regeringen liksom Alliansen satsar på bredbandsutbyggnad
            är positivt. Tillgång till snabbt internet är inte längre en del
            av att attrahera människor till landsbygden, utan det är en förutsättning.
            Det har gått från att vara en marknadsföringsmöjlighet för landsbygdskommuner
            till att vara ett absolut minimikrav.
          </note>
          <note>
            Hans Rosling har blivit känd bland annat för att han är duktig
            på att visa hur västvärldens fördomar om utvecklingsländer inte
            stämmer med verkligheten. Jag tror att samma sak kan hävdas om
            svenska storstadsbors bild av dem som bor på landsbygden. Man
            bildar sig en uppfattning om hur livet på landet är utifrån bilden
            man får när man tillbringar några veckor om året i sommarstugan
            eller på jakt. Med rena Skansenperspektiv drivs många riksintressen
            från Stockholm, och man vill stoppa den utveckling som är nödvändig
            för att de som bor på landet ska kunna följa med i eller kanske
            till och med driva utvecklingen.
          </note>
          <note>
            Inom parentes kan sägas att Stockholmsperspektivet på regeringens
            förslag att stänga Öresundsbron vittnar om okunskap om hur det
            ser ut och vad som händer i Skåne.
          </note>
          <note>
            Många har valt ett liv på landsbygden för att det har sina fördelar.
            Man är medveten om att man kan ha längre avstånd till affärer
            och service samt sämre kollektivtrafik. Men man tycker ändå att
            fördelarna överväger. Livskvaliteten är större med närheten till
            naturen och kontakten med trevliga grannar, för att nämna bara
            två exempel.
          </note>
          <note>
            Men man påverkas kanske i högre grad av politiska beslut, inte
            minst de höjda skatterna på bensin och diesel. Inför valet 2014
            var det endast Miljöpartiet som lovade höjd bensinskatt, så det
            var väl ingen som räknade med att det skulle genomföras. Men löftesbrottet
            från S kom snabbt. Problemet är att bor man på landet kan man
            inte avstå från bil, och det slår hårdare än om man har olika
            valmöjligheter och kanske väljer bilen enbart för att det är bekvämare.
          </note>
          <note>
            Att värna miljön är viktigt. D et tycker även de som bor på landet.
            Det är därför vi politiskt måste förbättra förutsättningarna för
            människor att transportera sig klimatsmart också på landet. I
            bästa fall kan man köpa en bil som g år på förny bara drivmedel.
            M en det är ändå inte alla som har den möjligheten. Då är det
            detta vi måste försöka främja.
          </note>
          <note>
            L andsbygdsministern säger själv att det är för att få in skatteintäkter
            man höje r beskattningen på drivmedel. S- MP fortsätter beskatta
            avstånden i stället för utsläppen. Man höjer trösklarna för att
            bo kvar på eller flytta till landet, och med detta driver man
            ytterligare på den urbaniseringstrend som redan råder. Även om
            landsbygdsbefolkningen i absoluta tal inte sjunker längre sker
            enligt SCB all ökning i befolkningen i tätorterna.
          </note>
          <note>
            När man nu höjer drivmedelspriserna och fördyrar transporterna
            av gods, tänker landsbygdsministern på något sätt kompensera alla
            som bor på landsbygden för de höjda kostnaderna på samma sätt
            som man väljer att kompensera jord- och skogsbruket med ökad skattenedsättning
            på diesel?
          </note>
          <note type="speaker">
            Anf. 35 Statsrådet SVEN-ERIK BUCHT (S):
          </note>
          <note>
            Herr talman! För att först ta det här med skatter tror jag inte
            att skattesänkningar alltid är lösningen på allt. Det gjorde Moderaterna
            och alliansregeringen. Skattesänkningar löser skolan. Skattesänkningar
            löser äldreomsorgen. Skattesänkningar löser allt. Resultatet blev
            ju att det inte löste sig alls.
          </note>
          <note>
            Nu går man till attack mot bensin- och dieselskattehöjningen.
            Men vad gjorde alliansregeringen? Jo, man höjde de här skatterna
            under sin period – två gånger faktiskt och mer än dubbelt så mycket
            som den här skattehöjningen med 1,41 per liter.
          </note>
          <note>
            Jag räknade på det här. Skattehöjningen på bensin och diesel
            som vi gör nu, med moms och allt, gör att det för en bilist med
            en normal bil som drar 0,8 liter per mil och kör 1 000 mil per
            år kostar 44 kronor i månaden. Kör man 2 000 mil kostar det 88
            kronor i månaden. Det Alliansen gjorde var mer än dubbelt så mycket,
            bara för att klara av den biten.
          </note>
          <note>
            Det som hände under det styret innebar också att vi fick börja
            med ett minus på 67 miljarder. Då gäller det att prioritera. Vi
            har prioriterat landsbygden väldigt tydligt och bra.
          </note>
          <note>
            Jag tar exemplet bredband. Vi går in med 4,6 miljarder, 4 600
            miljoner, under programperioden. Vi höjer också förskottsutbetalningarna
            när det gäller bredband för att de mindre kommunerna ska ha en
            möjlighet. Dem höjer vi till 1 miljon för att man ska få igång
            byggnation också i de kommuner på glesbygd och landsbygd som har
            problem att få det här.
          </note>
          <note>
            Vi mer än fördubblar investeringsbidraget till livsmedelsbutikerna
            – mer än fördubblar. Under Alliansens tid låg det på 15 till som
            bäst 35 miljoner årligen. Vi går nu in med 88 miljoner i investeringsbidrag
            till landsbygdsbutikerna – årligen under fem år.
          </note>
          <note>
            Vi går in med 35 miljoner till landsbygdsbutiker i driftsstöd.
            Det är jätteviktigt för landsbygden att få ha de här landsbygdsbutikerna
            och även utveckla dem till servicepunkter för att man ska kunna
            bo, leva och verka på svensk landsbygd.
          </note>
          <note>
            Vi går in med 200 miljoner till stöttning av landsbygdens kollektivtrafik.
            Vi går också in med investeringar i väg och järnväg specifikt
            för svensk landsbygd med 200 miljoner årligen under tre år. Det
            är väldigt viktiga satsningar för landsbygden.
          </note>
          <note>
            Jag vet att en dieselskattehöjning inte är någon populär åtgärd,
            men den är miljöstyrande , och den här skattehöjningen är betydligt
            lägre än den som Alliansen genomförde.
          </note>
          <note>
            Låt mig påminna om att Alliansen 2007 tog bort det särskilda
            reseavdrag för svensk landsbygd som regeringen Persson hade infört.
            Vi får väl se när vi orkar återinföra det.
          </note>
          <note type="speaker">
            Anf. 36 ANETTE ÅKESSON (M):
          </note>
          <note>
            Herr talman! Ja, visst genomförde Alliansen skattesänkningar,
            och de kanske trots allt var lösningen på problemet eftersom det
            tillsammans med andra alliansreformer innebar ökade skatteintäkter
            för kommuner och landsting, det vill säga mer pengar till välfärden
            – vården, skolan och omsorgen.
          </note>
          <note>
            Vi kan försöka se situationen utifrån ett landsbygdsperspektiv.
            Darwin sa inte att det är den starkaste som klarar sig utan att
            det är den som är bäst på att anpassa sig som överlever. Det visar
            man dagligen på landet. Även landsbygdsministern känner säkert
            till många som bedriver sina lantbruk på halvtid medan de har
            ett fast jobb för en säker inkomst. Eller så finns det de som
            utvecklar värdekedjan, kanske öppnar en butik, erbjuder korvstopparkurser
            eller arrangerar matvandringar, bara för att nämna några exempel
            på det jag ser i min närhet. Det visar att man anpassar sig. De
            är överlevnadskonstnärer och i många fall de där mikroentreprenörerna,
            som vi ofta pratar om i andra sammanhang.
          </note>
          <note>
            Det betyder att vår uppgift som politiker är att säkerställa
            att vi, även om vi inte förbättrar förutsättningarna för människor
            på landsbygden, åtminstone inte försämrar dem. Vårt mål borde
            vara att det ska vara lättare och billigare att leva på landet.
            Det är inga offer som bor där. Det är människor som har lärt sig
            att klara sig själva om de bara har möjligheten.
          </note>
          <note>
            En höjd bensinskatt kanske man klarar. Men den är en av flera
            delar som läggs på varandra och som gör att livet blir tuffare.
            I kombination med att man sannolikt har långa restider till jobbet
            eller för att köra barnen till olika aktiviteter blir det dyrare.
            Därutöver bidrar det kreativa, i negativ bemärkelse, införandet
            av indexeringen av bensinskatten till att ökningen inom några
            år blir väldigt stor, dessutom utan att någon politiskt behöver
            stå till svars för den. S-MP bygger in i systemet att de som politiker
            ska slippa stå till svars när människor plötsligt upptäcker hur
            dyr bensinen har blivit. Det är både fegt och ovärdigt.
          </note>
          <note>
            I stora delar av landet står skogen för en betydande del av sysselsättningen,
            och skogen har stor potential, även ur miljöperspektiv. Enligt
            Skogsindustrierna finns en möjlighet att öka antalet anställda
            med upp till 25 000 personer till år 2020. Det borde vara intressant
            för regeringen, inte minst för att det är jobb på landsbygden.
          </note>
          <note>
            Tyvärr har S-MP lagt en budget som, vilket de själva anger, minskar
            antalet jobb. Det betyder att även om man, liksom landsbygdsministern
            gjorde i sitt svar, säger att man har ett övergripande mål att
            Sverige år 2020 ska ha lägst arbetslöshet inom EU är det bara
            ord. Det visas inte i handling.
          </note>
          <note>
            Att regeringen väljer att försämra för RUT- och ROT-avdragen,
            som har omvandlat svarta jobb till vita, är ingen hemlighet. Just
            RUT-avdragen har vuxit i hela landet eftersom hemserviceföretag
            har vuxit upp där efterfrågan finns. Den största ökningen av kunder
            har de senaste fem åren varit i Kronoberg, Norrbotten och Skåne.
            Där finns jobbtillväxt som nu stryps.
          </note>
          <note>
            Sammanfattningsvis kan sägas att S-MP väljer att höja bensinskatten
            till en nivå som från år 2019 kommer att vara världens högsta,
            och det i Europas näst mest glesbefolkade land, samtidigt som
            man minskar antalet jobb.
          </note>
          <note>
            Jag undrar: Hur hänger den faktiska politiken ihop med det man
            kallar övergripande mål för arbetslösheten? Har regeringen räknat
            på de långsiktiga konsekvenserna av indexeringen av det höjda
            bensinpriset? Hur slår det mot glesbygdsbor?
          </note>
          <note type="speaker">
            Anf. 37 Statsrådet SVEN-ERIK BUCHT (S):
          </note>
          <note>
            Herr talman! Jag vet inte vilken beräkning Anette Åkesson har
            för att säga att vi kommer att ha världens högsta bensinskatt.
            Men om det är så vill jag säga att i så fall har alliansregeringen
            varit en mycket större bidragare till det än vad den nuvarande
            regeringen är.
          </note>
          <note>
            Vi ser vad som händer med välfärden när man har sänkt skatten
            med 140 miljarder. Den krackelerar i många stycken, inte minst
            ute på svensk landsbygd. Vad gjorden Alliansen? Jo, man tillförde
            via utjämningssystemet 1 miljard till kommunerna, 1 000 miljoner.
            Vart gick de pengarna? Jo, till de rikaste kommunerna. Kom de
            landsbygden till del? Nej, inte alls. Landsbygden fick ingenting.
          </note>
          <note>
            Vi gör en rejäl satsning på svensk landsbygd. Jag nämnde dieselskattereduktionen.
            Det är 900 miljoner på tre år. Vad gjorde Alliansen? Jo, man försämrade
            dieselskattereduktionen för jord- och skogsbruk från 2, 38 till
            90 öre. Samtidigt höjde man skatten rejält för dem. Vi förbättrar
            dieselskattereduktionen så att den höjs från 90 öre till 1, 70.
          </note>
          <note>
            Inte sedan 90-talet har Norrlandsstödet fått full uträkning till
            det som är framförhandlat. Vad händer nu? Jo, det höjs till maxtaket
            för just landsbygdsdelarna i Norrland, som har jätteproblem med
            jordbruket.
          </note>
          <note>
            Vad gäller det nationella kuvertet från EU gick vi in med 100
            procent nationella medel, 152 miljoner till jordbruket som är
            drabbat, till mjölkproducenterna.
          </note>
          <note>
            Vi har startat ett arbete med en nationell livsmedelsstrategi.
            När vi var i opposition drev vi den frågan stenhårt i riksdagen,
            men Alliansen sa nej år efter år. Nu kommer den, och jag välkomnar
            Moderaterna i det jobbet. Det är viktigt att vi får en nationell
            livsmedelsstrategi.
          </note>
          <note>
            Att vi ökar vår livsmedelsproduktion i Sverige, vilket vi måste
            göra, är väldigt landsbygdsnära. Det skapar utveckling i primärnäringen,
            jordbruket, trädgårdsnäringen och det kustnära fisket. Dessutom
            skapar det utveckling i svensk livsmedels- och dryckesindustri.
            Där jobbar i dag 55 000 människor. Det är en oerhört viktig industrigren,
            den fjärde största i Sverige, och den är ofta väldigt landsbygdsnära.
            När vi skapar dessa möjligheter ger det jobb på den svenska landsbygden,
            och där är den nationella livsmedelsstrategin en oerhört viktig
            del.
          </note>
          <note>
            RUT-avdraget är 25 000 kronor , inte 50 000. Om vi tittar på
            hur det har nyttjats, de extra pengarna i avdraget, ser vi att
            det är ett mycket litet fåtal som har utnyttjat det. RUT-avdraget
            finns kvar, men det är på 25 000 per person och år. Är man två
            i hushållet är det 50 000.
          </note>
          <note>
            Jag återkommer i nästa inlägg till ytterligare landsbygd s satsningar
            som regeringen gör.
          </note>
          <note type="speaker">
            Anf. 38 ANETTE ÅKESSON (M):
          </note>
          <note>
            Herr talman! Landsbygdsministern har kanske inte förstått att
            det är indexeringen av bensinskatten som bidrar till att vi 2019
            kommer att ha världens högsta bensinskatt. Det är Socialdemokraterna
            och Miljöpartiet som har infört indexeringen.
          </note>
          <note>
            Alliansens skattesänkningar bidrog till många fler jobb, 350
            000 fler jobb, och välfärden hade aldrig haft så stora skatteintäkter
            och resurser som då. Välfärden växte varje år med Alliansen.
          </note>
          <note>
            Det är lätt att säga att det ska vara attraktivt att bo och jobba
            på landsbygden. Men det är en annan sak att leverera förutsättningarna
            för att det verkligen blir så. S-MP har genomfört en del, men
            på samma gång försämrar de inte minst de ekonomiska förutsättningarna
            för att kunna bo kvar eller flytta till landet. Det är inga offer
            som bor på landet. Det är redan allkonstnärer som anpassar sig
            efter förutsättningarna. De är vinnare, enligt Darwin, om vi inte
            saboterar politiskt.
          </note>
          <note>
            De höjda bensinskatterna är bara ett exempel som förstärks av
            indexeringen och som straffar avstånd och inte utsläpp i ett stort
            land som Sverige. Att S-MP inte jobbar för jobben är ett annat.
            Långa restider till arbete och aktiviteter stjäl redan resurser
            i form av tid. Vi borde inte dessutom låta det kosta mer.
          </note>
          <note>
            Vi borde kanske i stället lära av landsbygden. Hur ser vi till
            att människor klarar sig på bästa sätt? Hur främjar vi att antalet
            jobb blir fler, även på landet? Det borde vara vårt gemensamma
            fokus, inte att höja kostnaderna för att bo på landet eller minska
            möjligheten för företag som är verksamma på landsbygden.
          </note>
          <note>
            Som jag ser det driver S-MP helt fel politik. Man pratar mycket,
            men det man säger hänger inte ihop med det man levererar. I själva
            verket ger den höjda bensinskatten mer skatteintäkter som S-MP
            behöver, men pengarna används inte för jobben och definitivt inte
            med fokus på hur vi kan skapa bättre förutsättningar för människorna
            på landsbygden.
          </note>
          <note>
            Jag kan bara beklaga att S-MP verkligen inte har rätt fokus samt
            att man dessutom fegt gömmer framtida bensinskattehöjningar bakom
            indexeringar.
          </note>
          <note>
            Jag vill tacka landsbygdsministern för debatten.
          </note>
          <note type="speaker">
            Anf. 39 Statsrådet SVEN-ERIK BUCHT (S):
          </note>
          <note>
            Herr talman! Moderaternas skattesänkarpolitik har missgynnat
            landsbygden. Moderaternas skattesänkarpolitik tänker på de rika.
            Det är tydligt när det gäller moderatmiljarden. När man tillför
            pengar ger man till de rika och glömmer bort svensk landsbygd.
            Precis så fungerar det.
          </note>
          <note>
            Precis så fungerar det också med det du tog upp om RUT-avdraget,
            Anette Åkesson. Jag nämnde att det får liten betydelse att det
            sänks från 50 000 kronor till 25 000 . Det är 1 procent i Sverige
            som har använt avdraget upp till 50 000 – 1 procent. Och vet ni
            vilken genomsnittlig inkomst de har? Nästan 1 miljon. Det visar
            hur Moderaterna tänker på de rika kommunerna och de rika människorna
            och struntar i landsbygden och de som har det lite svårare.
          </note>
          <note>
            Vi ska satsa på det nationella skogsprogrammet, som är en jätteviktig
            landsbygdssatsning. Vi går nu in och har en mycket bra dialog
            med näringslivet, skogsindustrin och ideella organisationer, som
            kan skapa många jobb på svensk landsbygd. Det är oerhört viktigt.
          </note>
          <note>
            Skogsindustrin säger att de nu har en regering som tar skogen
            på allvar. Sex företag har beslutat att investera 17 miljarder
            i svensk skogsindustri för att de vet att de nu har en regering
            som ser skogen som en enorm resurs och en möjlighet också för
            landsbygden.
          </note>
          <note>
            Vi har tillsatt en nationell landsbygdskommitté som ska jobba
            med en sammanhållen landsbygdspolitik, och där är alla partier
            i riksdagen välkomna. Ni är mycket varmt välkomna med inspel,
            Anette Åkesson, som gör skillnad till det bättre för landsbygden.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:214 om drivkrafter och marginalskatter
          </note>
          <note type="speaker">
            Anf. 40 Finansminister MAGDALENA ANDERSSON (S):
          </note>
          <note>
            Herr talman! Erik Andersson har frågat mig vilka sysselsättningsmål
            regeringen har för sina reformer och huruvida framtidens skattefinansie
            ­ rade välfärd kommer att bekostas genom ökade marginalskatter.
          </note>
          <note>
            Målet att nå lägst arbetslöshet i EU till 2020 är styrande för
            regeringens ekonomiska politik. Ett sysselsättningspolitiskt ramverk
            med ett tydligt mål är en viktig del för att nå resultat och tydliggöra
            prioriteringarna för den kommande politiken.
          </note>
          <note>
            Regeringens jobbagenda består av tre delar: investeringar för
            framtiden i infrastruktur, bostäder och klimatomställning, en
            aktiv näringspolitik för fler och växande företag samt satsningar
            på kompetens och matchning för att rusta alla att ta de jobb som
            växer fram.
          </note>
          <note>
            Det är mycket svårt att bedöma effekter av föreslagna eller aviserade
            reformer och investeringar. Det hänger samman med att det råder
            betydande osäkerhet om i vilken utsträckning och i vilken takt
            beteendeförändringar uppkommer i ekonomin.
          </note>
          <note>
            Sammantaget bedöms de åtgärder som regeringen hittills föreslagit
            och aviserat lämna ett visst positivt bidrag till bnp-tillväxten.
            Åtgärderna väntas bidra till något högre sysselsättning och något
            lägre arbetslöshet 2016 och därmed också en något jämnare fördelning
            av inkomsterna.
          </note>
          <note>
            V ilka skatteförslag som k an bli aktuella framöver är något
            som regeringen prövar inom ramen för budgetarbetet, där en samlad
            bedömning och avvägning görs.
          </note>
          <note type="speaker">
            Anf. 41 ERIK ANDERSSON (M):
          </note>
          <note>
            Herr talman! Inför varje förslag skulle statsministern fråga
            sina ministrar om det leder till fler jobb. Uppenbarligen har
            statsministern glömt att fråga finansministern, då hon gör en
            massa reformer som riskerar framtida jobb. Vi kan ta RUT som exempel.
            Om man skulle utveckla det skulle ungefär 16 000 jobb kunna växa
            fram i Sverige, men det är en senare debatt.
          </note>
          <note>
            Regeringens politik kommer att leda till 15 000–20 000 färre
            jobb. Många vet att det i val rörelsen pratades om att det skulle
            bli fler jobb, men ingenting hände. Nu ser vi bara ökade skatter
            på utbildning och företag.
          </note>
          <note>
            I en ledare i Expressen, som var väldigt intressant, kunde vi
            läsa: Grattis Löfven, du är sämst. I artikeln kritiseras statsministern
            för att han älskar att sätta upp märkliga mål. Vi har hört om
            Europas lägsta arbetslöshet fram till 2020. Det är ett väldigt
            märkligt mål, för om arbetslösheten i Europa ökar blir målet lättare
            att nå för finansministern. Och som det ser ut nu går målet kanske
            inte att uppnå.
          </note>
          <note>
            Sedan vill man utjämna inkomstklyftorna, men utan några tydliga,
            mätbara mål för hur man vill göra det. Det är lite som socialism,
            som enkelt kan för klaras så här: Om du inte får får inte jag
            heller, och tvärtom, och om jag inte har ska inte du ha heller.
            Det är socialism.
          </note>
          <note>
            Före valet var Löfven näringslivets guldgosse. Han kunde förhandla
            och talade väl om de svenska företagen. Vi fick höra nya ord som
            innova ­ tionskatapulter och traineeprogram. Det var många vackra
            ord, men det har inte hänt någonting. När det gäller traineeprogram
            tror jag att det är 43 som har anmält sig till dags dato.
          </note>
          <note>
            Utjämningen av inkomstskillnader i Sverige tycks ske genom ökade
            marginalskatter. Vi är redan nu det högst beskattade landet i
            världen när det gäller marginalskatten. Vi går till och med om
            Aruba i Västindien.
          </note>
          <note>
            Inkomstskillnader är givetvis inget självändamål, med de fungerar
            som en drivkraft för att utbilda sig. För en tid sedan kunde jag
            höra arbetsmarknadsministern säga att vi ska konkurrera med utbildad
            arbetskraft. Men varför lönar det sig då inte tillräckligt bra
            för akademiker att utbilda sig?
          </note>
          <note>
            Den genomsnittliga lönsamheten för akademisk utbildning i Sverige
            innebär en lön som är 16 procent högre jämfört med om man har
            gymnasieutbildning. Men för många grupper lönar det sig inte alls
            att utbilda sig. För viktiga grupper som är samhällsbärare i vårt
            land – gymnasie- och högstadielärare, bibliotekarier, biologer
            och arbetsterapeuter – lönar det sig inte att utbilda sig på högskolan.
          </note>
          <note>
            Värst är det för kvinnor med akademisk utbildning, som endast
            får 7 procent mer i lön än kvinnor med gymnasieutbildning. Detta
            går att läsa i Sacos studie om akademiska studiers påverkan på
            livslöner.
          </note>
          <note>
            I rapporten k an man läsa mycket mer än så. J ag inser att min
            talartid snart är slut, så jag får återkomma. Men frågan som vi
            alla väntar på svaret på är givetvis: Kommer framtidens välfärd
            att bekostas genom ökade marginalskatter?
          </note>
          <note type="speaker">
            Anf. 42 Finansminister MAGDALENA ANDERSSON (S):
          </note>
          <note>
            Herr talman! Framtidens välfärd, dagens välfärd och hela den
            svenska och skandinaviska modellen bygger på att många människor
            deltar i arbetskraften och därmed är med och bidrar till finansiering
            av vår gemensamma välfärd. Det är också på det sättet som välfärden
            kommer att kunna finansieras i framtiden.
          </note>
          <note>
            Därför måste vi driva en aktiv politik för att fler människor
            ska komma i arbete, vilja arbeta högre upp i åldrarna och kunna
            öka sin arbetstid. Här har regeringen en rad förslag i den budgetproposition
            som nu ligger på riksdagens bord och som behandlas och i den vårändringsbudget
            som vi lade fram tidigare.
          </note>
          <note>
            Det handlar till exempel om ett förstärkt arbetsmiljöarbete så
            att fler äldre kan stanna kvar på arbetsplatserna. Det handlar
            om satsningar på äldreomsorgen för att höja kvaliteten där, vilket
            naturligtvis ger fler arbete inom äldreomsorgen men också en möjlighet
            för inte minst äldre att kunna jobba i stället för att vårda anhöriga.
            Vi har en rad utbildningssatsningar för att till exempel ungdomar
            ska komma in på arbetsmarknaden.
          </note>
          <note>
            Jag tycker att det är glädjande att Erik Andersson tar upp behovet
            av lärare och att fler ska vilja utbilda sig till det , liksom
            problemet med om det är tillräckligt lönsamt att utbilda sig till
            lärare. Regeringen gör en stor satsning på just lärarlönerna i
            budgeten som Moderaterna tyvärr säger nej till.
          </note>
          <note>
            Om Erik Andersson är orolig över lönsamheten i att utbilda sig
            till lärare blir min fråga naturligtvis: Tycker inte Erik Andersson
            att det vore intressant att stödja regeringens stora och väldigt
            omfattande satsning på lärarlönerna?
          </note>
          <note type="speaker">
            Anf. 43 ERIK ANDERSSON (M):
          </note>
          <note>
            Herr talman! Den svenska modellen handlar om att det är många
            som bidrar, att det är många som vill arbeta. Men det handlar
            också om att vi ska konkurrera genom innovation, utbildning och
            kompetens. Då är det viktigt att det lönar sig att utbilda sig.
          </note>
          <note>
            Som jag sa tidigare i talarstolen finns det flera grupper med
            akademisk utbildning där det inte lönar sig att utbilda sig. Då
            är det något som inte står helt rätt till i landet. Det är klart
            att utbildning alltid måste löna sig.
          </note>
          <note>
            Saco, som är en stor organisation med många medlemmar, anser
            först och främst att lönespridningen ska öka. De menar att det
            finns ett tydligt samband mellan individens karriärmöjligheter
            och lönespridningen inom ett yrke. Alla akademiker ska kunna tredubbla
            sin lön under yrkeslivet, anser de. De skriver även att skatten
            på arbete bör sänkas och att ingen ska betala mer än hälften av
            en löneökning i skatt. Det innebär att värnskatten ska avskaffas.
            Värnskatten minskar viljan att arbeta. Enligt regeringens utredare
            skulle ett avskaffande vara självfinansierat.
          </note>
          <note>
            Nu höjer också Entreprenörsskapsforum ett varnande finger om
            inriktningen för Sverige, där utbildning och hårt arbete, innovation,
            entreprenörskap och risktagande inte lönar sig. Det är inte en
            bra utveckling för ett land som Sverige, ett land som tidigare
            har haft lysande entreprenörer, innovatörer och uppfinnare som
            Ericsson, och vi har också Asea och Laval. Med de höga marginalskatterna
            finns det risk för att människor inte vill arbeta extra. Då kan
            inte en trainee gå in i stället, utan det handlar om att man vill
            arbeta en timme extra och att det också ska bli mer lönsamt i
            lönekuvertet. Vi har världens högsta marginalskatter.
          </note>
          <note>
            Värnskatten var tänkt som en tillfällig åtgärd, men den finns
            kvar.
          </note>
          <note>
            Problemet i Sverige, som det ser ut i dag, är att vi har höga
            skatter på låga inkomster och höga skatter på höga inkomster.
            Min förhoppning är att vi får ett Sverige där det ska löna sig
            att utbilda sig, att vilja nå framgång.
          </note>
          <note type="speaker">
            Anf. 44 FREDRIK SCHULTE (M):
          </note>
          <note>
            Herr talman! Nästan alla här i kammaren är överens om att för
            att vi ska klara den svenska modellen måste fler arbeta och vi
            måste ha fler företag som bidrar till tillväxten och välståndet
            här i Sverige. Problemet är att det inte räcker med att bara säga
            detta. Politik handlar inte bara om att vilja att något ska bli
            utan handlar också om att kunna se till att det kommer på plats.
            Det måste till ett ”hur”. Hur får vi fler jobb?
          </note>
          <note>
            Den frågan blir mer och mer central eftersom Sverige har allt
            större utmaningar framför sig. Vi har en enorm utmaning i att
            få alla de människor som har kommit till Sverige in i arbete.
            Vi har fortsatt ett stort utanförskap av en stor del av Sveriges
            befolkning som inte kommer in på arbetsmarknaden. Vi har en alltmer
            ökad och tuff global konkurrens.
          </note>
          <note>
            Då räcker det inte med att bara säga att man vill att fler ska
            arbeta. Man måste ha en tydlig, vetenskapligt förankrad och rationell
            politisk agenda för hur man ska åstadkomma detta. Det handlar
            om framför allt tre saker.
          </note>
          <note>
            Det handlar om att fler människor måste känna att det lönar sig
            att arbeta, särskilt de som inte ännu har kommit in på arbetsmarknaden.
            Jag pratar om ungdomar och om dem som har kommit hit som flyktingar
            i närtid. De måste få starkare drivkrafter för att komma in på
            arbetsmarknaden, så att de inte fastnar i utanförskap och bidragsberoende.
            Där har Mo deraterna föreslagit ett förstajobbet avdrag, en skattesänkning
            som särskilt gynnar det första jobbet. Det behövs också fler enkla
            jobb, inte minst för att alla de människor som har kommit hit
            som flyktingar ska få en chans på den svenska arbetsmarknaden.
            Det måste också bli lönsammare att dri ­ va företag i ett mer
            entreprenörsvänligt klimat.
          </note>
          <note>
            I fråga om alla de utmaningar som Sverige står inför och de strukturella
            problem som finns i ekonomin gör regeringen precis det motsatta
            för att adressera. Man höjer skatterna så att det blir mindre
            lönsamt att arbeta, mindre lönsamt att utbilda sig, mindre lönsamt
            att driva företag och mindre lönsamt att satsa på en karriär som
            entreprenör. I stället använder man de pengar som man får in genom
            de höjda skatterna till att framför allt höja bidragen, så att
            det också förstärker effekten av att det blir mindre lönsamt att
            arbeta.
          </note>
          <note>
            Detta är inte något som bara jag står här och säger, utan oberoende
            ekonomiska bedömare, som Konjunkturinstitutet, Finanspolitiska
            rådet och Svenskt Näringsliv, är alla överens om att regeringens
            politik leder till färre jobb.
          </note>
          <note>
            Interpellanten, min kollega Erik Andersson, har frågat vilka
            beräkningar som finansministern använder för att utröna hur många
            jobb hennes politik ger. Den frågan har ställts många gånger här
            i kammaren. Jag har ställt den, Erik Andersson har ställt den,
            och flera andra politiker har konfronterat finansministern med
            detta. Men hon vägrar ge några svar.
          </note>
          <note>
            Vid ett tillfälle svarade hon faktiskt på en skriftlig fråga
            som jag ställde. Det var frågan hur många fler jobb hennes politik
            kommer att skapa i offentlig sektor. Då svarade finansministern
            att det var 1,2 procents ökning per år fram till år 2020. Det
            är ungefär 80 000 jobb, om man gör matten. Men 80 000 jobb kommer
            att öka arbetslösheten. Det kommer inte att vara tillräckligt
            många jobb, med tanke på befolkningsökningen.
          </note>
          <note type="speaker">
            Anf. 45 Finansminister MAGDALENA ANDERSSON (S):
          </note>
          <note>
            Herr talman! Jag noterade att Erik Andersson inte svarade på
            frågan. Han tar upp problemet med lärare och menar att det inte
            lönar sig att utbilda sig. Då frågar jag om inte Erik Andersson
            och Moderaterna borde tänka om vad gäller den stora lärarlönesatsning
            som regeringen gör för att fler människor ska vilja stanna som
            lärare, vidareutbilda sig till lärare och nyutbilda sig till lärare,
            där vi gör en stor satsning som kommer att förbättra ekonomin
            för många lärare i Sverige.
          </note>
          <note>
            Moderaterna är tyvärr emot det, men man kanske kan tänka om.
            Kan detta kanske vara ett intressant förslag, givet att det nu
            finns en oro hos Erik Andersson just för lärarna och om det lönar
            sig tillräckligt mycket att vara lärare? Annars undrar jag vilka
            andra förslag som Moderaterna har för att det ska vara mer lönsamt
            att utbilda sig till lärare. Det vore intressant att höra, givet
            att man själv har tagit upp frågan.
          </note>
          <note>
            Jag hörde också att det var självfinansierat att avskaffa värnskatten.
            Då undrar jag naturligtvis varför Moderaterna inte föreslår det,
            om man nu tror att det är självfinansierande.
          </note>
          <note>
            Fredrik Schulte tar upp förstajobbet avdraget. Då vill jag bara
            notera att Fredrik S chulte och jag får mer i förstajobbet avdrag
            än dem som faktiskt har första jobbet.
          </note>
          <note type="speaker">
            Anf. 46 ERIK ANDERSSON (M):
          </note>
          <note>
            Herr talman! Vi kan konstatera att sex av tio individer i Sverige
            förlorar på regeringens politik och att åtta av tio hushåll förlorar
            på regeringens politik. Utanförskapet och bidragsberoendet kommer
            att bli större.
          </note>
          <note>
            Finansministern får gärna berätta för mig om regeringens satsning
            på gymnasielärare. Hur mycket mer i plånboken blir det efter skatt
            till våra duktiga gymnasielärare?
          </note>
          <note>
            Alliansen genomförde ett flertal reformer som gav gymnasielärare
            ungefär en månadslön mer per år i plånboken. Det tror jag inte
            att den här regeringen kan tävla med. Men jag är, herr talman,
            väldigt nyfiken på svaret. Hur mycket mer i plånboken kommer en
            gymnasielärare att få med regeringens politik?
          </note>
          <note>
            Vi har lanserat förstajobbet anställning, vi har utbildningsplikt,
            och vi har även pekat på visstidsanställningar. I det läge som
            landet i dag befinner sig i är det klart att vi måste hitta nya
            metoder för att få in människor på arbetsmarknaden, för den bästa
            integration som finns är just att komma in på en arbetsplats och
            lära sig språket. Så har det varit många gånger förut här i landet,
            herr talman, och jag tror att den medicinen kommer att fungera
            även framöver.
          </note>
          <note>
            Regeringen får gärna motbevisa i fråga om vem som har räknat
            i den här frågan. Om det inte lönar sig att utbilda sig tror jag
            inte att vi kommer att få fler jobb här i landet i en framtid.
          </note>
          <note type="speaker">
            Anf. 47 FREDRIK SCHULTE (M):
          </note>
          <note>
            Herr talman! Moderaterna tycker att det är mycket angeläget att
            det lönar sig bättre att utbilda sig till lärare. Det var därför
            som alliansregeringen under förra mandatperioden sjösatte en reform
            som vi kallade förstelärarreformen. Det handlade om att 20 000
            förstelärartjänster utlystes. Jag minns inte exakt hur många det
            var. Det var kanske 30 000 eller 40 000. Dessa tjänster gick till
            de absolut duktigaste och vassaste lärarna. När man blev förstelärare
            fick man ett lönepåslag på mellan 5 000 och 10 000 kronor. Det
            var alltså en kraftig morot för att de smartaste och duktigaste
            personerna skulle söka sig till läraryrket. Det är den väg som
            vi ville gå.
          </note>
          <note>
            I stället har den här regeringen lagt fram ett förslag om att
            man ska höja alla lärares löner. Det kan vara behjärtansvärt.
            Proble met är att det är ett stort av steg från den svenska modellen,
            det vill säga att löner ska sättas av arbetsmarknadens parter.
          </note>
          <note>
            Med detta förslag riskerar finansministern att få en situation
            där alla yrkesgrupper kommer att säga: Varför kan inte vi få högre
            lön? Deras löneanspråk kommer också att vara legitima.
          </note>
          <note>
            Problemet är att vi i Sverige har en modell där det inte är politiker
            som ska sätta lönerna. Men nu har finansministern öppnat upp för
            det och puttat på snöbollen, o ch den kan mycket väl rulla ned
            för backen och ställa till med stora problem på den svenska arbetsmarknaden.
          </note>
          <note>
            Men det grundläggande problemet är att regeringen för en politik
            som höjer skatterna på jobb och företagande och satsar på bidrag.
            Det kommer inte att bli bra för framtiden.
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Herr talman! När moderata regeringar bestämmer sig för att de
            ska lägga sig i och påverka lönerna och höja dem för vissa lärare
            är det bra politik. När socialdemokratiska och miljöpartistiska
            regeringar gör detsamma urholkar det och förstör den svenska modellen.
            När det gäller hur Fredrik Schulte ser på förslagen är det uppenbart
            att det spelar roll för honom vem som tar fram förslagen.
          </note>
          <note>
            Däremot är det mycket uppenbart i denna debatt att Moderaterna
            inte har några förslag för hur fler ska vilja utbilda sig till
            lärare. De karriärtjänster som Fr edrik Schulte talar om finns
            kvar. Dem står regeringen bakom. Men detta handlar om ett ytterligare
            påslag på lönerna som inte kommer att gå till alla lärare utan
            till de skickliga lärarna, men till en mycket bredare grupp än
            dem som Fredrik Schulte talar om. Regeringen ser nämligen att
            det finns väldigt många lärare runt om i landet som är oerhört
            skickliga och gör ett mycket viktigt jobb. Regeringen vill att
            de ska kunna synas och uppmärksammas.
          </note>
          <note>
            Det är helt uppenbart att regeringen har en tydlig och bra politik
            för att fler ska vilja utbilda sig till lärare och stanna som
            lärare, medan Moderaterna står tomhänta trots att de uppenbarligen
            ser problemen så mycket att de väljer att ta upp dem från riksdagens
            talarstol.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:216 om halveringen av RUT-avdraget
          </note>
          <note type="speaker">
            Anf. 49 Finansminister MAGDALENA ANDERSSON (S):
          </note>
          <note>
            Herr talman! Helena Bouveng har frågat mig om jag omvärderar
            förslaget att halvera taket i RUT-avdraget eller om jag har några
            andra beräkningar för var de arbeten som ska sänka arbetslösheten
            ska växa fram.
          </note>
          <note>
            Jag tycker att det är fascinerande att Helena Bouveng för sjunde
            gången det här året ställer en interpellation rörande de förändringar
            i RUT-avdraget som kommer att genomföras den 1 januari 2016, detta
            för att de inte förväntas innebära någon förändring för de allra
            flesta som gör RUT-avdrag i dag. Även efter den föreslagna utvidgningen
            av RUT-avdraget, som regeringen kommit överens om med bland annat
            Moderaterna, kommer sänkningen av taket att påverka ytterst få
            av användarna.
          </note>
          <note>
            I budgetpropositionen för 2016 presenterar regeringen inriktningen
            på jobbagendan. Det handlar om framtidsinvesteringar i bostäder,
            klimatomställning och infrastruktur, en aktiv närings- och innovationspolitik
            och investeringar i kompetens och matchning. Dessa satsningar
            skapar jobb här och nu, samtidigt som förutsättningarna för fler
            jobb stärks på sikt. Genom att rusta människor för de jobb som
            växer fram bidrar politiken också till att minska arbetslösheten.
          </note>
          <note type="speaker">
            Anf. 50 HELENA BOUVENG (M):
          </note>
          <note>
            Herr talman! Det är inte varje dag en finansminister blir fascinerad
            av en enkel riksdagsledamot. Jag får därför ta det som en komplimang.
          </note>
          <note>
            I mitt hemlän, Jönköpings län, var det 464 människor anställda
            inom sektorn för hushållsnära tjänster under 2014. Den siffran
            lär vara betydligt högre för 2015, då vi kan se att det är fler
            och fler som använder sig av RUT-avdraget. Fram till nu är det
            en hel del som också vill använda sig av fler tjänster än enbart
            hjälp med städning en gång var fjortonde dag. I hela landet handlar
            det faktiskt om 20 000 arbetstillfällen som har kommit till. Det
            handlar i mångt och mycket o m helt nya jobb som tidigare i l
            ånga stycken var antingen svarta eller helt obetalda – dubbelarbetande
            kvinnor, för att tala klarspråk.
          </note>
          <note>
            Konjunkturinstitutet har rapporterat att avdraget sedan länge
            är självfinansierande genom ökade skatteintäkter. Den gränsen
            passerades redan vid 10 000 nya arbetstillfällen, och nu är vi
            uppe i det dubbla.
          </note>
          <note>
            För en tid sedan uttalade sig finansministern själv på den så
            kallade Gasellgalan, som arrangerades av Dagens Industri, om att
            RUT-avdraget åtminstone var kostnadseffektivt. I några medier
            kallades det en hyllning till RUT-avdraget. Jag vet inte om man
            kan kalla det en hyllning. Med det är i alla fall ett okej från
            finansministern och att hon tycker att denna alliansreform kanske
            inte var helt tokig. Den har faktiskt lett till att 20 000 människor
            har fått sitt första jobb till marknadsmässig lön. Om jag förstod
            finansministern rätt är detta en bättre väg att öppna upp än en
            låglöneväg.
          </note>
          <note>
            När jag läste dessa rader från Gasellgalan tändes ett hopp hos
            mig, hos branschen och hos dem som står och knackar på för att
            få ett fotfäste på den svenska arbetsmarknaden. Nu kanske Sveriges
            finansminister Magdalena Andersson, som företräder ett parti vars
            vallöfte var att ha Europas lägsta arbetslöshet 2020, faktiskt
            har tänkt om, så att vi i vår nästa överenskommelse kan komma
            överens inte bara om att detta ska inbegripa fler tjänster utan
            också om att återställa taket på RUT-avdraget till de tidigare
            50 000 kronorna. Det skulle vara en positiv återställare som enligt
            Svenskt Näringsliv skulle kunna innebära ytterligare 16 000 arbetstillfällen.
            Jag erkänner att 16 000 nya jobb inom RUT-sektorn inte löser alla
            utmaningar som vi har framför oss, men det är en viktig del av
            lösningen. Det är en viktig lösning då det är en helt ny sektor
            som faktiskt har vuxit fram i Sverige.
          </note>
          <note>
            Om finansministern och jag nu är överens om att detta är kostnadseffektivt
            för att få in fler människor på arbetsmarknaden, varför hämmar
            och begränsar man då denna positiva utveckling med en halvering
            av beloppet för RUT-avdraget? Varför säger man nej till jobb som
            finns just här och nu? Även finansministern tillstår nu att det
            är väldigt många jobb för pengarna.
          </note>
          <note type="speaker">
            Anf. 51 ERIK ANDERSSON (M):
          </note>
          <note>
            Herr talman! Jag vill kortfattat säga något i denna viktiga fråga.
            Vi kunde höra finansministern räkna upp ett antal olika satsningar
            och möjligtvis reformer som man kunde göra med anledning av halveringen
            av RUT-avdraget. Men då ska ni veta att halveringen ger endast
            90 miljoner kronor i ökade skatteintäkter till staten. Finansministern
            verkar kunna trolla hur mycket som helst med dessa 90 miljoner
            kronor.
          </note>
          <note>
            I själva verket handlar det om en mycket svår fråga för socialdemokratin.
            Den grundar sig nog i sekelskiftets Sverige då det fanns pigor
            i borgerskapets hem. Det är där problemet är.
          </note>
          <note>
            Vi kunde höra för några år sedan att Socialdemokraterna i Stockholms
            län, har jag för mig att det var, lanserade butler i tunnelbanan
            som ett alternativ till RUT. Det gick dock inte så bra – jag menar,
            en butler i tunnelbanan! Det blev en pigdebatt, och detta är en
            jättesvår fråga för S. För att blidka några av sina partikamrater
            säger man: Ja, vi ska nog klämma åt dem i de rika kommunerna norr
            om Stockholm som har inomhuspooler! Då halverar vi avdraget, och
            då får jag med mig arbetarrörelsen på det hela – men i själva
            verket är det nog en ganska bra reform.
          </note>
          <note>
            Man valde alltså att säga att RUT inte ska gå till rengöring
            av inomhuspooler. När jag har varit ute på olika RUT-företag har
            jag dock inte sett eller hört en enda som har rengjort en inomhuspool.
            Jag har till och med bett riksdagens utredningstjänst titta på
            om det är möjligt att någon inomhuspool har rengjorts, men det
            finns ingen inomhuspool som har rengjorts – i alla fall inte vad
            man kan se i de siffror som finns.
          </note>
          <note>
            Att finansministern hävdar att halveringen görs på grund av att
            det inte ska gå till inomhuspoolrengöring har alltså endast ideologiska
            skäl, och hon gör det för att blidka sina socialdemokratiska partikamrater.
            I själva verket tycker hon att RUT-avdraget är ganska bra. Det
            ger nämligen jobb – det har gett 20 000 jobb.
          </note>
          <note>
            Det är också en reform som är väldigt bra för ökad integration.
            Många börjar i RUT-branschen, där de lär sig språket. Många stannar
            kvar, och andra går vidare till andra yrken i samhället. Man är
            försäkrad, man arbetar vitt i ett företag och man får pensionspeng.
            Det är en lysande reform, vilket finansministern kom på häromdagen
            på Gasellgalan.
          </note>
          <note type="speaker">
            Anf. 52 Finansminister MAGDALENA ANDERSSON (S):
          </note>
          <note>
            Herr talman! Ja, det var en lång rad olika påståenden från Erik
            Andersson och Helena Bouveng.
          </note>
          <note>
            Jag vill börja med att påpeka att vi gör en mycket liten förändring
            av RUT och att det inte är någon tillfällighet. Det är inte så
            att vi just för tillfället har kommit på att det finns poänger
            med RUT. Det är därför den förändring regeringen föreslår är väldigt
            liten och påverkar ungefär 1 procent av RUT-köparna. Det är de
            som, vilket Sven-Erik Bucht berättade tidigare i dag, har en genomsnittlig
            inkomst på närmare 1 miljon kronor. Därutöver gör vi en avgränsning
            i att det ska handla om enklare arbeten, och det är det som är
            själva poängen med RUT. Det ska handla om enklare arbeten.
          </note>
          <note>
            Vi kan jämföra den förändring vi gör av RUT med den förändring
            vi gör av ROT, som är betydligt mer omfattande. ROT är nämligen
            en inte lika kostnadseffektiv skattesänkning som RUT. Jämfört
            med alla de andra skattesänkningarna alliansregeringen gjorde
            – och som man sa att man gjorde i syfte att skapa jobb – är RUT
            den som är mer kostnadseffektiv. Jämför med till exempel arbetsgivaravgiften
            för ungdomar! Det är väldigt dyrt och ineffektivt, i alla fall
            om man vill skapa jobb. Detsamma gäller sänkningen av restaurangmomsen;
            den är bra om man vill ge mer pengar till krogägare, men det är
            inte ett effektivt sätt att skapa jobb.
          </note>
          <note>
            Jämfört med dessa åtgärder är RUT-avdraget betydligt mer kostnadseffektivt,
            och därför gör regeringen en mycket liten förändring av det. Diverse
            påståenden som kommer om vad regeringen eller jag tycker om RUT
            är helt gripna ur luften.
          </note>
          <note type="speaker">
            Anf. 53 HELENA BOUVENG (M):
          </note>
          <note>
            Herr talman! För två veckor sedan stod finansministern och jag
            i denna kammare och diskuterade produktiva skattereformer. Jag
            utgick från en rapport skriven av LO, som oroade sig över att
            skattesubventioner i dag används för att flytta arbetskraft från
            sektorer med högre produktivitet till sektorer med lägre produktivitet
            och att arbeten inom RUT-sektorn är ett problem för att de minskar
            bnp:n.
          </note>
          <note>
            Om jag inte kommer ihåg helt fel oroade sig också finansministern
            över att produktivitetstillväxten varit låg, även om den procentuella
            utveck ­ lingen per sysselsatt legat långt över de flesta europeiska
            länderna s de se ­ naste åtta åren. Jag delar finansministerns
            åsikt att produktivitetstillväxten är avgörande för ett lands
            ekonomiska tillväxt. Hur vi ser på vägen till en ökad produktivitetstillväxt
            i den situation Sverige i dag befinner sig i, med många nya människor
            som valt att komma till vårt land, kanske däremot skiljer sig
            åt.
          </note>
          <note>
            En nyss publicerad rapport från Ekonomifakta, som baserar sig
            på data från SCB, visar att RUT-användningen blivit vanligare
            inom alla inkomstklasser men att tillväxten faktiskt är starkast
            bland medelinkomsttagare. När RUT infördes gjordes avdragen under
            de första åren i hög grad av dem som redan köpte tjänsterna, det
            vill säga de som har råd utan avdrag – precis det Sven-Erik Bucht
            nämnde tidigare i morse. Det erkänner jag också, men i dag ser
            vi den största ökningen i inkomstspannet 23 886–27 343 kronor
            i månaden. Det är väl lite långt ifrån den där miljonklassen som
            nämndes i morse.
          </note>
          <note>
            Med det i åtanke kommer jag dock tillbaka till vår gemensamma
            önskan om att få en ökad produktivitetstillväxt i Sverige. I rapporten
            Jämställt arbete ? kan vi se hur arbetstiden under Alliansens
            regeringstid ökade bland dem som redan arbetade. För kvinnor har
            ökningen inneburit hela 13 000 helårsarbeten, medan det för män
            endast blivit 5 000 helårsarbeten.
          </note>
          <note>
            Av detta drar i alla fall jag slutsatsen att betydligt fler kvinnor
            än tidigare har valt att jobba fler timmar. De har tagit på sig
            ett större ansvar, klivit upp på karriärstegen, kompetensutvecklats
            och valt att starta egna företag. De är alltså med och bidrar
            till en ökad produktivitetstillväxt. Att RUT-reformen har varit
            en starkt bidragande faktor till denna positiva utveckling är
            jag ganska övertygad om, och det visar inte minst Ekonomifaktas
            rapport: Unga kvinnor i början av karriären ser det nu som möjligt
            att faktiskt kombinera familjeliv med en karriär.
          </note>
          <note>
            Delar finansministern min slutsats att det är viktigt för produktivitetstillväxten
            och en för Sverige positiv utveckling av bnp:n att fler kvinnor
            är med och bidrar till att så sker? Ser finansministern det som
            ett problem att en utvecklad RUT-sektor faktiskt är avgörande
            för om fler kvinnor väljer högkvalificerade och tidskrävande arbeten?
          </note>
          <note type="speaker">
            Anf. 54 ERIK ANDERSSON (M):
          </note>
          <note>
            Herr talman! När vi talar om RUT-avdraget handlar det egentligen
            om två förändringar. Ibland kan det ju tyckas som att halveringen
            beror på att man inte ska rengöra inomhuspooler eller ha butlertjänster,
            och jag vill säga att jag inte heller tycker att man ska använda
            RUT-avdraget till det. Den ena förändringen är dock att man skriver
            om lagstiftningen så att avdraget endast kan gå till enklare hushållsarbete,
            och den andra är att man halverar det.
          </note>
          <note>
            Man hade faktiskt kunnat ändra lagen på ett sådant sätt att man
            endast hade tagit enklare hushållsarbeten men haft kvar avdraget
            som det är i dag, utan att halvera det. Det hade varit mycket
            bättre, i synnerhet när det endast ger 90 miljoner kronor till
            statskassan. Jag förstår alltså inte varför socialdemokratin väljer
            att göra en sådan försämring och halvera RUT när det endast ger
            90 miljoner kronor i ökade skatteintäkter.
          </note>
          <note>
            Halveringen gör nämligen att vi skapar en stor oro i branschen.
            Det har man ju märkt; RUT-sektorn växte med 10 procent årligen
            efter att reformen genomfördes, men nu växer den med endast 1
            procent. Det är klart att det blir oro i leden när regeringen
            mixtrar på det här sättet.
          </note>
          <note>
            Herr talman! Jag anser alltså att regeringen hade kunnat göra
            på ett annat sätt. Givetvis ska det inte gå till poolrengöring
            eller butlertjänster, men man hade kunnat ändra lagen på ett sådant
            sätt att man skrev ”enklare arbeten” utan att halvera det hela.
          </note>
          <note type="speaker">
            Anf. 55 FREDRIK SCHULTE (M):
          </note>
          <note>
            Herr talman! Precis som mina kollegor har sagt är RUT-reformen
            en otroligt framgångsrik reform som har gett uppemot 20 000 fler
            arbetstillfällen. Det är arbetstillfällen som framför allt har
            gått till människor som står långt ifrån arbetsmarknaden. I stor
            utsträckning är det utrikes födda som har fått en chans på den
            svenska arbetsmarknaden.
          </note>
          <note>
            Det är också en reform som har gjort att många jobb som tidigare
            var svarta har blivit vita samt att människor som utför dessa
            tjänster nu betalar skatt och får sina arbetsgivaravgiftskostnader
            betalda. Det ger pension med allt vad det medför – en trygghet
            i det generella välfärdssystem vi har. Det handlar om enkla jobb
            som inte kräver en lång, gedigen utbildning.
          </note>
          <note>
            Det är framför allt de människor som står långt från arbetsmarknaden
            som får en chans, ett första steg in. Forskningen visar att får
            man chansen till ett första steg in på arbetsmarknaden öppnar
            det för vidare karriärmöjligheter.
          </note>
          <note>
            I Sverige har vi västvärldens lägsta andel enkla jobb. Det finns
            såklart en positiv sida av det, och det är att vi har många högkvalificerade
            jobb, många jobb i kunskapsintensiva näringar och många moderna
            företag och startups som Spotify och Skype här i Sverige. Det
            är väldigt positivt. Men vi behöver också en arbetsmarknad som
            inkluderar människor som inte har en gedigen utbildning.
          </note>
          <note>
            Jag var på ett asylboende för några veckor sedan. Där träffade
            jag en 34-årig man, jämngammal med mig, som har flytt från Syrien
            och som har ungefär motsvarande fem års grundskoleutbildning.
            Han måste också få plats på den svenska arbetsmarknaden.
          </note>
          <note>
            RUT-reformen är en reform som har gjort det möjligt för just
            dem som tidigare inte hade chansen. Och, som sagt, 20 000 nya
            jobb har reformen skapat. Det är egentligen ganska enkelt att
            förklara varför den har skapat så pass många jobb, därför att
            om minimilönen, enligt kollektivavtal, för en person som jobbar
            som lokalvårdare är 120 kronor i timmen blir slutnotan, efter
            alla skatter och avgifter, för kunden inte 120 kronor utan snarare
            270 kronor. Det halverar vi med RUT.
          </note>
          <note>
            Det innebär att också vanligt folk har råd att anlita RUT. På
            så sätt blir det en vinn-vinnsituation. Vanligt folk som jobbar
            och sliter och försöker få vardagen att gå ihop kan få avlastning
            i hemmet, och människor som står långt från arbetsmarknaden och
            har svårt att komma in får ett jobb. Det är alltså positivt för
            alla grupper.
          </note>
          <note>
            Att finansministern ger sig på den här reformen och ska nagga
            den i kanten, inte på ett allvarligt sätt men icke desto mindre
            nagga den i kanten, är beklämmande. Det innebär att färre människor
            än vad som annars hade varit möjligt får jobb. Vi har inte råd
            att nagga jobbskapande reformer i kanten. Med den enorma flyktingström
            som har kommit till Sverige har vi inte råd att nagga jobbreformer
            som fungerar i kanten.
          </note>
          <note type="speaker">
            Anf. 56 Finansminister MAGDALENA ANDERSSON (S):
          </note>
          <note>
            Herr talman! Jag delar helt Helena Bouvengs uppfattning att det
            är viktigt att fler kvinnor kan vara ute i arbetslivet, ta för
            sig i arbetslivet och göra karriär. Sedan kanske jag inte, som
            Helena Bouveng, tror att det är enbart RUT-reformen som är viktig
            för detta. Jag tror att det också är oerhört viktigt vilken kvalitet
            vi har i till exempel äldreomsorgen och barnomsorgen för kvinnors
            möjligheter att arbeta men också att göra karriär.
          </note>
          <note>
            Här gör regeringen omfattande satsningar på höjd kvalitet i äldreomsorgen
            men också höjd kvalitet i barnomsorgen, utöver de stora satsningar
            vi gör på att höja kvaliteten i skolan. Det är satsningar som
            är viktiga för våra barn och våra äldre men också oerhört viktiga
            för kvinnors möjligheter att arbeta. Det är också satsningar som
            kommer att underlätta för alla de kvinnor som arbetar i de här
            verksamheterna genom att de får fler arbetskamrater, på samma
            sätt som de förslag vi har om extratjänster och traineejobb kan
            vara någonting som underlättar för de kvinnor som arbetar i de
            här verksamheterna att kunna göra det länge, inte behöva gå ned
            i arbetstid och också orka arbeta lite längre upp i åldrarna.
          </note>
          <note>
            Eftersom Helena Bouveng också menar att det är viktigt att kvinnor
            ska kunna arbeta kanske Helena Bouveng kan tänka sig att stödja
            regeringens satsningar på att förbättra kvaliteten i äldreomsorgen
            och barnomsorgen.
          </note>
          <note type="speaker">
            Anf. 57 HELENA BOUVENG (M):
          </note>
          <note>
            Herr talman! Det är trevligt att höra att vår finansminister
            delar min uppfattning att det är viktigt att kvinnor är med och
            bidrar till den ökade produktivitetstillväxten i högre grad .
            Till skillnad från finansministern är jag ganska övertygad om
            att RUT-avdraget har gjort det möjligt för betydligt fler kvinnor
            att vara med och bidra. Inte minst unga kvinnor i barnafödande
            ålder med två tre barn har klivit in i högre grad.
          </note>
          <note>
            Finansministern hävdar ständigt att halveringen av RUT-avdraget
            inte kommer att påverka de allra flesta som i dag använder sig
            av detta avdrag. Ibland säger hon att det är 1 procent och ibland
            att det är 2 procent som kommer över en användning av 25 000 kronor
            person. Men nu har vi ju kommit överens om en utvidgning och om
            vilka tjänster som ska inbegripas, bland annat flyttjänster och
            enklare trädgårdsskötsel.
          </note>
          <note>
            När vi nu ser att allt fler i olika inkomstklasser använder sig
            av den möjligheten är det väl ändå inte osannolikt att betydligt
            fler än de procent som finansministern nämner är beredda att också
            utöka sina köp av tjänster. Branschen hade kunnat utvecklas, vilket
            hade lett till betydligt fler än de 20 000 som redan fått ett
            jobb inom sektorn. Det hade närmat sig nästan det dubbla inför
            2020.
          </note>
          <note>
            Kan inte den utveckling som skett redan nu, att betydligt fler
            kvinnor jobbar betydligt fler timmar, tar sig an tuffare utmaningar
            och har fått mer högproduktiva jobb, i sig vara ett argument för
            att behålla ROT-avdraget på 50 000 kronor per person? På det sättet
            får vi fler kvinnor som är med och bidrar till en positiv produktivitetsutveckling,
            samtidigt som människor får sitt första jobb.
          </note>
          <note>
            Jag skulle i alla fall fascineras av denna vinn-vinnsituation.
            Vore det inte spännande för en finansminister att fascineras av
            att fler får jobb samtidigt som kvinnor är med och bidrar till
            en positiv produktivitet i högre grad ?
          </note>
          <note type="speaker">
            Anf. 58 Finansminister MAGDALENA ANDERSSON (S):
          </note>
          <note>
            Herr talman! Jag säger inte att jag inte tror att RUT kan ha
            bidragit till att det finns kvinnor som gör karriär, men jag tror
            att det är andra saker som också är viktiga. Och jag är inte riktigt
            lika fixerad vid just RUT-avdraget som vi ju alla numera vet att
            Helena Bouveng är. Givet att det är sjunde gången hon tar upp
            frågan i riksdagens talarstol kan man ibland få intrycket att
            Helena Bouveng tror att RUT-avdraget ska lösa alla Sveriges problem.
            Så är det naturligtvis inte.
          </note>
          <note>
            Däremot kommer RUT-avdraget att vara kvar. Det kommer i princip
            att vara kvar i samma omfattning som i dag, och tjänsterna kommer
            att utvidgas.
          </note>
          <note>
            En genomsnittlig RUT-användare använder RUT-tjänster för ungefär
            5 000 kronor per år. Med ett tak på 25 000 kronor kommer man naturligtvis
            att kunna utvidga sina köp även med nya tjänster. De tjänster
            vi utvidgar med, till exempel it i hemmet och flytt, är kanske
            inte riktigt av den omfattningen att man riskerar att slå i taket.
            Så ofta brukar vi inte flytta i Sverige.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:218 om bankskatt
          </note>
          <note type="speaker">
            Anf. 59 Finansminister MAGDALENA ANDERSSON (S):
          </note>
          <note>
            Herr talman! Maria Plass har frågat mig om regeringens arbete
            för en eventuell bankskatt i Sverige.
          </note>
          <note>
            Jag uppskattar den breda parlamentariska uppslutningen i den
            här frågan och noterar att Moderaterna i sin budgetmotion för
            2016 framhåller vikten av ett ökat skatteuttag från den finansiella
            sektorn.
          </note>
          <note>
            Regeringen har den 7 maj 2015 tillsatt en utredning som ska ta
            fram ett förslag till en skatt på finanssektorn som minskar den
            skattefördel som sektorn kan antas få till följd av att omsättning
            av finansiella tjänster har undantagits från mervärdesskatt. Skatten
            på finanssektorn ska analyseras ur ett juridiskt, samhällsekonomiskt,
            offentligfinansiellt och administrativt perspektiv. Även skattens
            förenlighet med EU:s statsstödsregler och unionsrätten i övrigt
            ska analyseras och bedömas. Uppdraget ska redovisas senast den
            1 november 2016.
          </note>
          <note type="speaker">
            Anf. 60 MARIA PLASS (M):
          </note>
          <note>
            Herr talman! Jag vill börja med att tacka finansministern för
            svaret.
          </note>
          <note>
            Precis som finansministern säger är vi moderater öppna för att
            öka skatteuttaget från den finansiella sektorn. I dag är den finansiella
            sektorn undantagen från mervärdesskatt i EU-länderna, vilket bidrar
            till att beskattningen är lägre än för andra delar av näringslivet.
            En utgångspunkt kan vara att, på samma sätt som i Danmark, utjämna
            skatteuttaget genom en viss höjning av sociala avgifter för den
            finansiella sektorn.
          </note>
          <note>
            Enligt vad som tidigare framkommit är det som skiljer Socialdemokraterna
            och Moderaterna åt vad dessa pengar ska användas till.
          </note>
          <note>
            Jag och mitt parti menar att målsättningen med en bankskatt måste
            vara att stärka Sveriges konkurrenskraft.
          </note>
          <note>
            Sverige har halkat ned i den internationella studien av länders
            konkurrenskraft som World Economic Forum årligen publicerar. År
            2010 låg vi på andra plats i världen. I år ligger vi på nionde
            plats. Kritik riktas mot statsskulden, den höga beskattningen
            på arbete och underskotten i de offentliga finanserna.
          </note>
          <note>
            Min fråga till finansministern är: Vad har finansministern för
            långsiktig plan för hur uttaget av en bankskatt ska användas?
          </note>
          <note type="speaker">
            Anf. 61 Finansminister MAGDALENA ANDERSSON (S):
          </note>
          <note>
            Herr talman! Detta kommer vi givetvis att behandla i den ordinarie
            budgetprocessen. Den dag ett förslag på bankskatt är utformat
            och vi vet hur mycket pengar en sådan kan stärka statskassan med
            kommer vi att i ett ordinarie arbete med budgeten se hur vi kan
            använda dessa resurser. Jag vill dock ogärna sätta sprätt på pengarna
            innan jag vet att jag har dem i handen.
          </note>
          <note type="speaker">
            Anf. 62 MARIA PLASS (M):
          </note>
          <note>
            Herr talman! Åter får vi svaret: Det får vi återkomma till. Det
            har blivit ett slags mantra för den sittande regeringen. Det är
            alltså inte så att vi i dag ska kunna bedöma vilka effekter regeringens
            politik har på arbetsutbud och sysselsättningen på längre sikt.
            I stället kommer Konjunkturinstitutet med varnande siffror.
          </note>
          <note>
            Devisen Från banker till barn var en av parollerna för Socialdemokraterna
            före valet 2014. Då talades det om ett ökat skatteuttag från banksektorn
            på 4 miljarder kronor per år som snabbt intecknades av Socialdemokraterna
            till vallöften utan att frågan var utredd.
          </note>
          <note>
            Anser finansministern att den siffran fortfarande är i linje
            med vad regeringen planerar?
          </note>
          <note>
            Utredaren ska bland annat redovisa effekterna på konkurrensen
            mellan företag i olika sektorer och mellan svenska och utländska
            företag, effekterna på försäkrings- och kreditgivning till företag
            och privatpersoner samt incidensen av förslaget. Även effekter
            på företagens administrativa börda ska belysas. De administrativa
            konsekvenserna av förslagen för Skatteverket och de allmänna förvaltningsdomstolarna
            ska också belysas liksom eventuella kostnadsökningar och finansieringen
            av dessa.
          </note>
          <note>
            Den särskilda utredaren har kort utredningstid. Med hänsyn till
            de effekter och konsekvenser som förslaget kan få även för andra
            aktörer än bankerna är det viktigt att man får den utredningstid
            som krävs. Detta får inte bli ett hafsverk.
          </note>
          <note>
            Anser finansministern att tidsplanen med att uppdraget ska redovisas
            senast den 1 november 2016 är rimlig och hållbar?
          </note>
          <note type="speaker">
            Anf. 63 Finansminister MAGDALENA ANDERSSON (S):
          </note>
          <note>
            Herr talman! Det är korrekt att vi i valrörelsen sa att vi ville
            använda bankskatten till att stärka skolorna. Men eftersom det
            tar tid att få en ny skatt på plats och få in pengarna har vi
            valt att inte vänta med de skolsatsningar vi lovade i valrörelsen,
            utan de genomförs nu.
          </note>
          <note>
            De stora satsningarna på fler anställda på lågstadiet och på
            fler speciallärare och specialpedagoger är redan beslutade av
            riksdagen och på väg att genomföras. Det är bra att vi inte har
            väntat på att få in resurserna från bankskatten.
          </note>
          <note>
            Utöver dessa satsningar har vi också den stora lärarlönesatsningen
            på motsvarande 3 miljarder kronor som ligger på riksdagens bord
            att besluta om.
          </note>
          <note>
            Vi har valt att inte vänta på bankskatten utan finansierat dessa
            skolsatsningar på annat sätt. Vi har inte velat vänta med skolsatsningarna
            eftersom det är en prioriterad fråga för regeringen.
          </note>
          <note>
            Vad gäller tidsplanen har vi gjort bedömningen att den är rimlig
            och bör kunna hållas. Om utredningen kommer fram till något annat
            är det alltid möjligt för utredningen att begära förlängd utredningstid.
          </note>
          <note type="speaker">
            Anf. 64 MARIA PLASS (M):
          </note>
          <note>
            Herr talman! Det finns viss oro i branschen för tidsplanen, men
            det finns kanske tid eftersom man har sagt att det ska införas
            2018. Mycket arbete återstår dock.
          </note>
          <note>
            Låt oss vara tydliga med att detta kan bli ytterligare en i den
            långa rad av skattehöjningar för vanliga människor som den sittande
            regeringen vill genomföra. Hur man än väljer att utforma denna
            skatt finns det en övervägande risk att det blir svenska bankkunder
            som får betala.
          </note>
          <note>
            Vi moderater anser att det just därför är viktigt att detta skatteuttag
            görs för att stärka svensk tillväxt och konkurrenskraft och för
            att se till att fler kommer i jobb. Det är också viktigt att skattebasen
            breddas och att denna skatt inte slår hårt mot vanliga bankkunder.
          </note>
          <note>
            Finansministern har inte gett oss några egentliga besked i dag.
            Jag ser fram emot ytterligare debatt, för jag tror att vi får
            återkomma i frågan.
          </note>
          <note type="speaker">
            Anf. 65 Finansminister MAGDALENA ANDERSSON (S):
          </note>
          <note>
            Herr talman! Det är bra att det nu finns en förståelse hos Moderaterna
            för att finansbranschen måste beskattas mer. När man var i regeringsställning
            genomförde man en skattesänkning som sänkte skatten för de fyra
            storbankerna med uppemot 4 miljarder. Det är bra att man har svängt
            om och är beredd att öka beskattningen av finansbranschen.
          </note>
          <note>
            För mig är det uppenbart att det finns möjlighet att göra det,
            inte minst mot bakgrund av att man inte betalar moms. Vi ser också
            att det finns stor lönsamhet inom banksektorn i Sverige i dag.
          </note>
          <note>
            Vi kommer säkert att ha olika syn på vad dessa skatteintäkter
            ska användas till. Moderaterna sänker gärna skatter och tror att
            det skapar jobb. Men efter åtta års regeringsinnehav med moderater
            som ledde Finansdepartementet blev resultatet av alla skattesänkningar
            högre arbetslöshet, högre långtidsarbetslöshet, högre ungdomsarbetslöshet
            och växande klyftor.
          </note>
          <note>
            Denna regering för en annan politik och försöker bygga Sverige
            starkt så att vi tillsammans kan skapa hög tillväxt, god sysselsättning
            och ett Sverige som håller ihop.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:134 om skjutningar i storstadsområden
          </note>
          <note type="speaker">
            Anf. 66 Statsrådet ANDERS YGEMAN (S):
          </note>
          <note>
            Herr talman! Johan Hedin hänvisar till en granskning av antal
            skottskadade i storstäder och frågar mig hur jag bedömer den situation
            vi befinner oss i och vilka slutsatser jag drar av de siffror
            som presenterats. Johan Hedin frågar vidare vilka åtgärder jag
            och regeringen kommer att vidta för att få stopp på skjutningarna.
          </note>
          <note>
            Det är oroande att det blir vanligare med skjutningar på offentliga
            platser och i kriminella konflikter. Den ökande våldsanvändningen
            måste bekämpas genom kraftfulla åtgärder. Arbetet för att motverka
            den ökande beväpningen inom organiserad brottslighet är en viktig
            del i detta arbete.
          </note>
          <note>
            För drygt en vecka sedan presenterade jag regeringens samlade
            insats mot organiserad brottslighet tillsammans med justitie-
            och migrationsministern. Vi redogjorde då för flera åtgärder som
            kommer att ha bäring på den problematik som Johan Hedin förtjänstfullt
            uppmärksammar.
          </note>
          <note>
            Ett exempel är regeringens uppdrag till Polismyndigheten och
            elva andra myndigheter att utveckla den myndighetsgemensamma satsningen
            mot organiserad brottslighet. Myndigheterna har bland annat fått
            i uppdrag att utöka organisationen inom satsningen till att även
            omfatta samverkan på lokal nivå. Ett särskilt fokus ska läggas
            på organiserad brottslighet i socialt utsatta områden. Myndigheterna
            ska även utöka antalet brottsområden i satsningen för att få möjlighet
            att motverka fler typer av organiserad brottslighet.
          </note>
          <note>
            Ett annat exempel är regeringens uppdrag till Polismyndigheten
            om att skapa förutsättningar för att ytterligare motverka förekomsten
            av illegala vapen och explosiva varor inom landet. För att motverka
            detta krävs bland annat ökad kunskap och effektiva arbetsmetoder,
            vilket Polismyndigheten nu ska vidareutveckla.
          </note>
          <note>
            För att minska antalet illegala vapen i landet avser regeringen
            dessutom att genomföra en ny vapenamnesti under den senare delen
            av mandatperio ­ den.
          </note>
          <note>
            Utöver dessa exempel har Polismyndigheten och Tullverket som
            ett resultat av tidigare regeringsuppdrag stärkt sin samverkan
            för att motverka införseln av illegala vapen till Sverige. Regeringen
            ser positivt på denna utökade samverkan, och arbetet mot införsel
            av illegala vapen ska även fortsättningsvis vara prioriterat inom
            myndigheterna.
          </note>
          <note>
            Regeringen har alltså vidtagit flera åtgärder för att ge myndigheterna
            möjlighet att motverka illegala vapen, skjutningar och organiserad
            brottslighet.
          </note>
          <note>
            Regeringen har dessutom framgångsrikt verkat för tydliga och
            höga krav för hur vapen ska deaktiveras inom EU. Den 18 november
            antog EU-kommissionen en rättsligt bindande förordning som slår
            fast en gemensam miniminivå för deaktivering av vapen inom EU.
          </note>
          <note type="speaker">
            Anf. 67 JOHAN HEDIN (C):
          </note>
          <note>
            Herr talman! Statsrådet Ygeman behöver inte staka sig på ordet
            deaktiveras. Det är en av de saker inrikesministern har gjort
            mycket bra. Jag vill tacka Anders Ygeman för svaret. Just deaktivering
            av vapen har varit en oerhört angelägen fråga som vi nu har nått
            framgång med i EU-systemet.
          </note>
          <note>
            Det finns väldigt olika syn på vad man anser vara deaktiverat
            vapen i olika länder och medlemsstater i EU. I Sverige har aldrig
            ordet deaktiverat använts. Det är kanske därför man stakar sig
            på det. Vi kallar det här för ett pluggat vapen.
          </note>
          <note>
            Det innebär att man svetsar igen och fyller pipan med betong.
            Det går inte att återställa och återaktivera. I andra länder har
            man nöjt sig med att sätta in ett litet stift i pipan. Det gör
            att man har kunnat reaktivera dessa vapen. Det är naturligtvis
            mycket allvarligt. Det är bra att vi har nått framgång där.
          </note>
          <note>
            För ett par månader sedan var jag tillsammans med kollegorna
            i justitieutskottet på en resa till Haag. Det var väldigt intressant.
            Vi träffade högt uppsatta potentater på Justitiedepartementet.
            Vi besökte Europol, Eurojust och International Centre for Counter-terrorism
            och tittade på antiradikaliseringsprojekt och många andra saker
            som de gjorde där och gör väldigt bra.
          </note>
          <note>
            Det mest intressanta var nog det besök vi gjorde på en helt vanlig
            polisstation. Vi följde med en polis på ett gående patrulluppdrag
            i en stadsdel i Haag som vi i Sverige antagligen skulle kalla
            för ett utanförskapsområde. Det finns sociala utmaningar, och
            man skulle kanske uppleva det som farligt om man var där på kvällen.
          </note>
          <note>
            Polismannen som vi gick med hade jobbat där i 30 år. Det var
            imponerande att se vilken fantastisk kontakt han hade med alla
            invånarna som var där, tjuv som polis. Man såg att det fanns en
            stor respekt. Han sko jade: I arrested their fathers once. Det
            var antagligen inte så. Men det säger ändå väldigt mycket om hur
            viktigt det är att ha den lokala förankringen.
          </note>
          <note>
            Det handlar om det förtroende som den personen, den enskilda
            polisen, bygger upp genom sitt personliga engagemang, långsiktighet
            och kontinuitet i arbetet. Man känner honom, och man kan ringa
            till honom om man vill någonting. Det skapar ett förtroende inte
            bara för polispersonen i sig utan även för polisen som helhet
            och myndighet. I förlängningen skapar det också förtroende för
            rättsstaten och rättsväsendet, vilket är mycket angeläget.
          </note>
          <note>
            Jag tror att vi kan få bukt med de problem som vi ser i svenska
            storstadsområden jämfört med storstäder i våra grannländer som
            inte är lika plågade av den här typen av brottslighet genom att
            jobba mer med den nära delen av polisverksamheten, det vill säga
            lokalpoliser.
          </note>
          <note>
            Jag skulle gärna vilja veta om statsrådet håller med om min beskrivning
            och vad vi i så fall skulle kunna göra för att det ska bli mer
            så.
          </note>
          <note type="speaker">
            Anf. 68 Statsrådet ANDERS YGEMAN (S):
          </note>
          <note>
            Herr talman! Först vill jag ta upp frågan om deaktiverade vapen.
            Jag delar Johan Hedins uppfattning att det är väldigt glädjande
            att vi har fått det på plats. Det finns också en viss språkförbistring
            – och inte bara när jag ska läsa mitt manus, utan också i EU –
            om vad ett deaktiverat vapen är och hur det ska tolkas. Det vi
            ska hålla fast vid är att vapnet ska göras varaktigt obrukbart.
            Det måste vara den nivå vi ska hålla oss på.
          </note>
          <note>
            När det gäller lokalpolis och lokalt aktiva poliser välkomnar
            jag att Johan Hedin och justitieutskottet har varit i Haag. Men
            det finns positiva exempel på närmare håll. Åk ut till Järva och
            träffa Martin Marmgren som jobbar lokalt aktivt och känner ungdomarna.
            Åt ut till Biskopsgården och träffa Tony, som är befäl där. Det
            finns många besjälade poliser som gör den typen av lokalt polisarbete
            i Sverige.
          </note>
          <note>
            Den polisreform som jag, Johan Hedin och många fler med oss i
            den här kammaren har sett till göra till verklighet syftar just
            till det. Vi ska få fler poliser som är närmare medborgarna. Poliser
            som bygger upp förtroende hos medborgarna kan lösa brottslighet
            i områden och skapa trygga bostadsområden.
          </note>
          <note>
            Jag ser framför mig att vi under nästa år kommer att få fler
            lokalpoliser i alla polisregioner. Vi har redan i år fått besked
            om att i exempelvis Rinkeby i Stockholm kommer en ny polisstation
            med över 200 anställda att öppnas. Vi ser förstärkningar i Malmö
            och Göteborg.
          </note>
          <note>
            I den pressträff om organiserad brottlighet som jag redogjorde
            för i mitt svar deltog också rikspolischefen och berättade att
            man nu fokuserar sina ansträngningar till 14 socialt utsatta områden
            med en relativt sett hög brottsbelastning för att minska brottsligheten
            och göra områden tryggare för den stora majoritet av medborgare
            i de områdena som är laglydiga och törstar efter ordning och trygghet.
          </note>
          <note type="speaker">
            Anf. 69 JOHAN HEDIN (C):
          </note>
          <note>
            Herr talman! Centerpartiet och alliansregeringen satte igång
            en myndighetsgemensam satsning mot organiserad brottslighet som
            vi hör att regeringen nu arbetar vidare med. Det är mycket bra.
          </note>
          <note>
            Myndigheterna behöver bland annat mer informationsutbyte sinsemellan.
            Lagen om sekretess, som förhindrar detta, kanske måste ses över
            samtidigt som vi behåller respekten för integriteten. Det är bra
            att man arbetar med att motverka förekomsten av illegala vapen
            och explosiva varor. Självklart behövs också ökad samverkan mellan
            polis och tull för att få bukt med smuggling.
          </note>
          <note>
            Vad ministern inte säger är att regeringen har släppt kravet
            på minst 20 000 poliser, vilket jag tycker är olyckligt. Samtidigt
            som man visar att man inte tycker att polisen kanske behöver vara
            fler inför man gränskontrollerna som gör att polisen belastas
            ytterligare i sitt redan ansträngda läge.
          </note>
          <note>
            De tvingas att ta från verksamhet att utreda brott och till exempel
            bekämpa organiserad brottlighet eller sådana saker som skjutningar
            i storstadsområdena. Man riskerar att skapa en rejäl flaskhals
            i Öresundsregio ­ nen med ny lagstiftning som aviserats.
          </note>
          <note>
            Polisen går på knäna. Vi har fått tusentals brev, både ministern
            och vi, från ledsna poliser som inte vill göra någonting annat
            än att göra sitt jobb. I stället går de dubbelvikta under tyngden
            av alltför mycket övertid och tvångsmässiga flyttningar över landet.
          </note>
          <note>
            Häromdagen aviserade Centerpartiet en storsatsning på polisen
            som vi tror är nödvändig. Vi vill utbilda och anställa ytterligare
            1 600 poliser. Det är en satsning på 2 miljarder som sträcker
            sig över fyra år. I storstadsområden skulle det innebära hundratals
            nya poliser som kan vara med och jobba med dessa frågor.
          </note>
          <note>
            Vi riktar en speciell satsning mot områdespoliserna, som vi tycker
            är så viktiga. Det är lite inspirerat av idén om förstelärartjänsterna
            i skolan. Polisen ska kunna ge skickliga poliser, de verkligt
            duktiga sociala genierna som jobbar ute på fältet, ett rejält
            lönepåslag.
          </note>
          <note>
            Vi vill göra den satsningen för att den lokala polisen ska få
            tid och resurser att göra detta arbete. För att garantera kontinuiteten
            och långsiktigheten skriver vi också in det i vår budget. Jag
            undrar om det är någonting som statsrådet har för avsikt att följa
            efter och driva i regeringen.
          </note>
          <note type="speaker">
            Anf. 70 Statsrådet ANDERS YGEMAN (S):
          </note>
          <note>
            Herr talman! Först till målet om 20 000 poliser. Jag tror att
            det är ett olyckligt sätt att styra polisverksamheten, på samma
            sätt som det vore olyckligt att styra Försäkringskassan efter
            hur många handläggare den har eller sjukvården efter hur många
            undersköterskor eller kiropraktorer den har.
          </note>
          <note>
            Vi ska styra mot resultaten vi vill uppnå. Man kan också notera
            att trots att vi har avskaffat målet som alliansregeringen satte
            upp satsar vi nu mer resurser på polisen än någonsin tidigare.
            Vi har fler poliser än någon gång under den tid som målet om 20
            000 poliser fanns. Vi har sammanlagt 28 000 polisanställda i Sverige.
            Det går uppenbarligen att ha ett bra antal poliser även utan det.
          </note>
          <note>
            När det gäller gränskontroller noterar jag att Johan Hedin i
            tidningen innan vi införde gränskontrollerna var djupt kritisk.
            Han sa att det skulle leda till ett ökat flyktingmottagande. Nu
            har vi sett siffrorna. Hittills har det ungefär halverat flyktingmottagandet.
            Det kanske vore klädsamt om Johan Hedin förklarade hur han kunde
            ha så fel i förutsägelsen om gränskontrollerna.
          </note>
          <note>
            Vi har aldrig satsat mer pengar på polisen än nu. Men vi har
            också en väldigt ansträngd situation för polisen. Vi kan behöva
            tillföra ekonomiska såväl som personella resurser. Redan i förra
            veckan omfördelade polisen över 100 miljoner kronor för att öka
            de civilanställda poliserna vid gränskontrollen så att vi minskar
            belastningen på Polissverige i övrigt med de gränskontroller som
            vi nu har.
          </note>
          <note>
            I början av året kommer vi att ha en budgetdialog med polisen,
            som vi har i den vanliga verksamheten. Då får vi gå igenom hur
            stort behovet kan vara av att tillföra personella eller ekonomiska
            resurser.
          </note>
          <note>
            Interpellationsdebatten handlar egentligen inte om det, utan
            den handlar om skjutningar i socialt utsatta områden. Det kan
            finnas anledning att påpeka att vi har haft tio tolv år av växande
            klyftor i Sverige. Vi har haft åtta nio år av växande arbetslöshet,
            och vi har haft sju åtta år av sjunkande skolresultat. Det är
            klart att den sociala utsattheten riskerar att leda till ökad
            brottslighet.
          </note>
          <note>
            Därför är det nu glädjande att ungdomsarbetslösheten sjunker
            dramatiskt. Långtidsarbetslösheten sjunker. Sysselsättningen ökar.
            Antalet lediga jobb är rekordstort. Vi börjar se små, små tecken
            på en vändning av utvecklingen i skolan. Den ekonomiska utveckling
            en i Sverige går som tåget – 3,9 procents tillväxt på årsbasis
            för det tredje kvartalet.
          </note>
          <note>
            Jag hoppas att vi nu kan få en bred enighet i kammaren inte bara
            om de repressiva åtgärderna, som vi verkar vara eniga om, utan
            också om den sociala utvecklingen och behovet av förebyggande
            insatser. Det handlar om behovet av att satsa i de områden som
            tyvärr tilläts ramla efter när alliansregeringen styrde Sverige.
            Klyftorna ökade, och segregationen öka ­ de.
          </note>
          <note>
            Detta är nyckeln till att vi inte ska dra in nya ungdomar på
            den brottsliga banan.
          </note>
          <note type="speaker">
            Anf. 71 JOHAN HEDIN (C):
          </note>
          <note>
            Herr talman! Det är mycket riktigt så som statsrådet beskriver:
            Sociala klyftor och utanförskap är oerhört allvarligt. Vi har
            gått igenom en djup finanskris, en internationell kris. Jag är
            stolt över att säga att den regering som mitt parti var en del
            av hanterade denna kris förhållandevis väl. Vi skapade fler jobb
            under denna tid trots att ett djupt krisläge rådde. Jämfört med
            de flesta andra europeiska länder var Sverige unikt i detta jobbskapande.
            Detta är väldigt viktigt, och jag tycker att statsrådet har en
            avsevärd poäng där.
          </note>
          <note>
            När det gäller utanförskapet och möjligheter för unga att ta
            sig in på arbetsmarknaden och för den delen bostadsmarknaden –
            två marknader som är oerhört starkt reglerade – har de hindrats
            av att det är alldeles för höga ingångsnivåer och alltför trög
            rörlighet. Det är någonting som vi måste adressera, vilket jag
            hoppas att regeringen håller med om och kommer att återkomma till
            i någon form.
          </note>
          <note>
            När det handlar om människors känsla av trygghet måste polisen
            kännas närvarande i alla delar av landet. Man kan inte ha en situation
            där man ringer polisen och inte får något svar eller där man,
            om man får ett svar, får en bristfällig bild av när man kan komma
            att få hjälp. Det finns folk som vittnar om att de har ringt och
            sagt att någon håller på att bryta sig in i deras uthus på landsbygden,
            men polisen har ingen bil att skicka – och om de har någon tar
            det alldeles för lång tid.
          </note>
          <note>
            Detta är saker som man måste jobba med. Det har att göra med
            den lokala förankringen och det förtroende vi har för rättsväsendet,
            som jag tror är så oerhört viktigt.
          </note>
          <note>
            Med kontinuitet och erfarna poliser som stannar länge på samma
            tjänst är det lättare att arbeta långsiktigt med kontaktskapande,
            brottsförebyggande och trygghetsskapande arbete utöver det som
            behövs lokalt. Jag vidhåller att vår satsning på områdespoliserna
            är ganska bra, och jag hoppas att vi även får med oss Ygemans
            regering på detta.
          </note>
          <note type="speaker">
            Anf. 72 Statsrådet ANDERS YGEMAN (S):
          </note>
          <note>
            Herr talman! Jag kan bara konstatera att i detta avseende har
            Johan Hedin och jag samma uppfattning. Det är viktigt med många
            poliser, som är lokalt engagerade och som får möjlighet att verka
            i sina områden oavsett om det är på landsbygden eller om det är
            i storstädernas mer utsatta områden.
          </note>
          <note>
            Hela tanken med den reform som regeringen och samtliga partier
            i Sveriges riksdag står bakom är just denna: Flytta resurser från
            skrivborden till de områden där de behövs som mest! Jag hoppas
            att jag tillsammans med Johan Hedin och Centerpartiet ska få möjlighet
            att utveckla den reformen.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2015/16:165 om den olagliga konkurrensen
            på våra vägar
          </note>
          <note type="speaker">
            Anf. 73 Statsrådet ANDERS YGEMAN (S):
          </note>
          <note>
            Herr talman! Sten Bergheden har frågat mig vad jag tänker göra
            åt situationen på våra vägar, vilka åtgärder jag tänker vidta
            för att få bort de olagliga åkerierna och lastbilschaufförerna
            samt vad jag gör åt situationen så att vi får fram fler välutbildade
            trafikpoliser som har rätt kompetens för att klara yrkestrafikkontrollerna
            på våra vägar.
          </note>
          <note>
            Kontroller av den tunga yrkestrafiken är ett betydelsefullt verktyg
            för att upprätthålla en god trafiksäkerhet, sund konkurrens inom
            åkerinäringen och en god social situation för förarna. Vid dessa
            kontroller kan även andra typer av brottslighet upptäckas. Kontrollerna
            är en viktig del av Polismyndighetens arbete för att förhindra,
            förebygga och motverka brott.
          </note>
          <note>
            Ombildningen av polisen har också inneburit att de begränsningar
            i verksamheten som kom av att befogenheter, ansvar och prioriteringar
            var underställda beslut i 21 olika polismyndigheter inte längre
            finns.
          </note>
          <note>
            Regering och riksdag har även beslutat om ett antal författningsändringar
            som sammantaget innebär bättre möjligheter att stävja den illegala
            konkurrensen på yrkestrafikområdet. För regeringen är det av stor
            vikt att få information om hur dessa förändringar fungerar i praktiken.
            Den 1 oktober fick därför Transportstyrelsen i uppdrag att, i
            nära samråd med Polismyndigheten och Tullverket, följa upp de
            nya bestämmelserna gällande bland annat cabotagetransporter och
            åtgärder vid hindrande av fortsatt färd. Uppdraget ska redovisas
            senast den 1 maj 2017.
          </note>
          <note>
            Regering och riksdag har även beslutat om ökade befogenheter
            för bilinspektörer att vidta åtgärder som tidigare krävde polismans
            kompetens, vilket har skapat förutsättningar för en ökad effektivitet
            i polisverksamheten. Antalet polismän i trafikövervakningen kan
            nu begränsas till förmån för de områden där polismans kompetens
            är en nödvändig förutsättning.
          </note>
          <note>
            Minskningen av antalet trafikpoliser de senaste åren beror till
            stor del på pensionsavgångar och på svårigheter att nyrekrytera
            till trafikpolisverksamheten. Som jag har svarat vid tidigare
            tillfällen är det Polismyndighetens ansvar att besluta om hur
            verksamheten med kontroller av yrkestrafiken ska organiseras,
            bemannas och genomföras och att säkerställa en ändamålsenlig kompetensförsörjning
            i förhållande till verksamhetens behov på både kort och lång sikt.
          </note>
          <note>
            Polismyndigheten har också nyligen fattat beslut om en övergripande
            handlingsplan i syfte att effektivisera trafikverksamheten genom
            förändrad styrning, utvecklade metoder och en utökad automatisering.
          </note>
          <note>
            Avslutningsvis är det viktigt att hålla i minnet att Polismyndighetens
            omfattande uppdrag ständigt kräver att svåra avvägningar görs
            mellan flera angelägna arbetsuppgifter – något som blivit alltmer
            uppenbart denna höst. Hur detta utvecklas framöver är viktigt
            att följa.
          </note>
          <note type="speaker">
            Anf. 74 STEN BERGHEDEN (M):
          </note>
          <note>
            Herr talman! Tack, ministern, för svaret! Jag tror att ministern
            är väl insatt i frågorna om situationen på våra vägar. Det jag
            saknar är egentligen en kraft att ta tag i detta och komma med
            konkreta besked om vad som kommer att hända, för situationen blir
            de facto bara sämre och sämre.
          </note>
          <note>
            Vi har i dag ca 250 trafikpoliser. 149 av dem har specialkompetens
            för att klara av att utföra de tunga transporterna ute på våra
            vägar. En liten bild från verkligheten där ute, bland annat från
            Östergötland, visar att 28 personer i dag arbetar med trafik inom
            polisen i Östergötland. Efter sommaren är endast 18 stycken kvar.
            Fem av dem fyller 65 år, två går i förtid, två går till annan
            enhet och en lämnar yrket. Det blir alltså totalt 18 stycken kvar
            på trafikavdelningen, varav två poliser och fyra bilinspektörer.
            Denna grupp på sex personer anses av ledningen vara för liten.
            Därmed kommer den också att spridas ut på närpolisområdena från
            och med hösten, enligt uppgift. I Norrbotten finns i dag enligt
            uppgift en heltid samt en chef för området tunga transporter.
          </note>
          <note>
            Vi har gjort denna utredning tidigare i trafikutskottet och kom
            redan då, 2012, fram till att bristen på utbildade trafikpoliser
            är alarmerande. Precis som ministern beskriver är det också många
            som går i pension, och det är svårt att rekrytera nya trafikpoliser
            till polisen.
          </note>
          <note>
            Det uppstår en fråga om detta interpellationssvar, som jag tycker
            andas en hel del passivitet. Regeringen har ju, herr talman, möjlighet
            att både genom regleringsbrev och genom budget prioritera hur
            man vill satsa sina pengar och vart de ska gå. Det anmärkningsvärda
            i detta läge är att det inte står ett ord om trafikpolisen i regleringsbrevet.
            Trots dessa gigantiska förslag på skattehöjningar från den socialdemokratiska
            regeringen finns det inte några nya pengar för satsningar på polisen,
            framför allt inte på trafikpolisen.
          </note>
          <note>
            Min fråga till ministern blir: Hur jobbar polisen nu för att
            rekrytera nya trafikpoliser? Detta är akut, och det kommer att
            bli ännu mer akut. Vad finns det för plan, och kommer vi att klara
            av de kontroller ute på vägen som EU kräver att vi klarar av?
          </note>
          <note>
            Herr talman! Vi vet att det är rena vilda västern där ute emellanåt,
            och vi vet att mycket stöldgods lämnar landet. Mycket av den här
            kriminaliteten sker just ute på vägen, och vi vet att den tunga
            brottsligheten är involverad. Vi vet också att vi förlorar massor
            av skatteintäkter på grund av att man inte klarar att ta dem som
            struntar i skatter och regler och kör utanför systemet. Det finns
            uträkningar som visar att det kan röra sig om 3–4 miljarder i
            skatteförluster, och det borde göra att det finns intresse för
            att ytterligare skärpa detta för att bromsa utvecklingen.
          </note>
          <note>
            Herr talman! Jag undrar vad man kommer att göra nu. Både jag
            och ministern vet om att problemet finns, och jag vill ha ännu
            mer konkreta besked. De är oroliga där ute, och ministern kommer
            nu med svaret.
          </note>
          <note type="speaker">
            Anf. 75 Statsrådet ANDERS YGEMAN (S):
          </note>
          <note>
            Herr talman! Jag tror att det är 20 år sedan den liberala debattören
            Fukuyama skrev att historien har tagit slut. Sten Bergheden gör
            nu ett omvänt Fukuyamauttalande och säger att historien börjar
            här och nu, och inget har hänt innan denna dag.
          </note>
          <note>
            Sten Bergheden oroar sig över att trafikpoliser går i pension,
            och det gör jag med. Jag har oroat mig för det länge och blir
            nu lite fundersam. Vilka initiativ togs under de åtta år då Sten
            Bergheden var ansvarig för det här, när hans partikamrater var
            statsminister, finansminister, trafikminister och justitieminister?
            Varför finns det inte en skog av trafikpoliser att sätta in där
            de behövs? Varför har inte fortbildningen gjorts? Sten Bergheden
            säger att det finns regleringsbrev. Ja, varför stod det inte någonting
            i de åtta regleringsbrev som skrevs när ni satt vid makten?
          </note>
          <note>
            Sten Bergheden säger att det inte finns några extra pengar till
            polisen i budgeten. Nej, det beror på att jag och Sten Bergheden
            har samma budget, på kronan, för den här verksamheten. Vi hade
            det de här åren också. Sanningen är att Sten Berghedens parti
            inte gjorde någonting för den här verksamheten under åtta år utom
            den sista tiden då det var framtvingat av oppositionen.
          </note>
          <note>
            Jag satt i trafikutskottet tillsammans med Sten Bergheden, och
            han var till och med ordförande i gruppen som 2012 sa att det
            var problem med trafikpolisens kompetensförsörjning. Sedan var
            det två år kvar av den borgerliga regeringstiden. Det fanns alltså
            gott om tid att skriva regleringsbrev och budgetar och att komma
            med ändringar och konkreta åtgärder. Men vad hände, Sten Bergheden?
          </note>
          <note>
            Bladet ser blankt ut. Historien börjar här och nu. Vi kan låtsas
            att den tidigare regeringen inte fanns. Men då har jag ändå några
            glädjande nyheter.
          </note>
          <note>
            Nu har vi gett i uppdrag till polisen att komma tillbaka med
            erfarenheter av klampningen så att vi kan få en klampning på riktigt
            och så att man inte kan köra iväg efter 24 timmar när klampan
            låses upp, vilket blev effekten av den borgerliga lagen. För bara
            några dagar sedan kom polisen tillbaka med en övergripande handlingsplan
            i syfte att säkra kompetens och öka effektiviteten i trafikpolisverksamheten.
          </note>
          <note>
            Även om det kan vara lite hårda ordalag i talarstolen kan kammaren
            vara helt övertygad om att jag och Sten Bergheden faktiskt är
            överens i grundfrågan. Vi behöver en bättre trafikpolisverksamhet
            ute på vägarna riktad mot den tunga trafiken. Vi behöver fler
            bilinspektörer och poliser som har kunskap och erfarenhet nog
            för att göra de tunga kontrollerna. Det går inte att jämföra med
            den kompetens som krävs för att göra ett alkoholutandningsprov
            eller en fortkörningskontroll. Det krävs både kunskap och erfarenhet
            för att klara av de här kontrollerna.
          </note>
          <note>
            Kammaren kan också vara säker på att jag regelbundet följer upp
            d en här frågan i diskussion med P olismyndigheten. Men jag har
            också respekt för de konstitutione lla grundförhållandena. Det
            är P olismyndigheten själv som väljer hur man organiserar arbetet.
            Det ska varken organiseras från Regeringskansliet eller riksdagens
            talarstol.
          </note>
          <note type="speaker">
            Anf. 76 STEN BERGHEDEN (M):
          </note>
          <note>
            Herr talman! Tack, ministern! Utredningen var färdig 2012, och
            därefter satte man in en förlängning rörande hur vi skulle införa
            detta. Vi kom fram till att det var brist på trafikpoliser. Detta
            har varit känt för polisen sedan 2012, och man borde självklart
            ha börjat jobba med det. En annan del var att vi införde klampning
            i max 24 timmar av anledningen att det skulle vara snabbt och
            lätt för polisen att klampa utan att använda sig av högre juridik
            för att kunna utföra detta.
          </note>
          <note>
            I den valrörelsen gick ministern ut och sa att klampningen skulle
            man ha på riktigt, precis som ministern sa här, och det skulle
            vara längre än 24 timmar. Jag delar den åsikten. Vi har sagt att
            vi gärna är med på att klampa längre tid än 24 timmar. Jag vill
            att man ska klampa tills brottet är utrett och klart. Men det
            anmärkningsvärda är att det som då, före valet, enligt ministern
            var möjligt att göra direkt nu tar över tre år att leverera.
          </note>
          <note>
            Nu har det tillsatt s en utredning om att man ska kunna klampa
            längre än 24 timmar. Den ska redovisas den 1 maj 2017. Det är
            ändå rätt passivt, med tanke på att en sådan sak som före valet
            skulle vara så lätt att göra inte borde behöva ta tre år.
          </note>
          <note>
            Herr talman! Jag tror också att vi är överens om målet. Frågan
            är bara hur vägen dit ska se ut. Jag känner att ministern har
            lagt hela ansvaret på polisen som ska lösa detta. Det finns ingen
            vilja, vare sig i regleringsbrev eller i budgetar, att tydligt
            peka på att vi faktiskt behöver satsa på detta, vilket jag tror
            är fullständigt nödvändigt om vi ska få stopp på detta. Jag tror
            också att det är en bra affär för Sverige om vi kan få bort brottsligheten
            på vägarna.
          </note>
          <note>
            Jag vet att ministern också har tillsatt en utredning för att
            se över besiktningsintervallen för våra bilar. Även där finns
            ett förslag på att vi ska utöka tiden mellan de olika besiktningarna.
            Man hänvisar till att kontrollerna i viss mån kan göras på väg
            i stället.
          </note>
          <note>
            Min fråga till ministern blir då: Hur ska vi klara av att lägga
            ut ytterligare kontroller på vägen för att klara av de bilar som
            rullar med längre besiktningsintervall? Klarar man det med nuvarande
            polisstyrka, eller måste man utöka ytterligare på grund av detta?
            Man lägger ut ytterligare verksamhet utan att tillföra några nya
            resurser. Det vore bra att få en kommentar om hur man ser på att
            man belastar polisen ytterligare.
          </note>
          <note>
            En annan del i det här, som jag inte tycker att jag fick något
            tydligt svar på, är om vi kommer att klara av EU:s krav på kontroller
            på vägarna. Jag förstår situationen nu, men detta är ändå den
            långsiktiga biten, och då måste vi klara av fler tunga kontroller
            som verkligen gräver sig ned i bilarna och kommer åt den grova
            biten. Kan ministern lova att vi kommer att få fler kontroller?
            Vi såg båda det avsnitt av Uppdrag granskning som pekade på att
            antalet kontroller minskar. Vi är överens om målet, och då måste
            vi få upp antalet kontroller där ute.
          </note>
          <note>
            Kommer ministern att vidta några åtgärder för att trycka på så
            att vi faktiskt får fler kontroller på våra vägar? Vad händer
            med besiktningsintervallet om vi behöver fler poliser där ute,
            kommer vi att klara EU:s krav och kommer vi att vända den dåliga
            trend som Uppdrag granskning pekade på?
          </note>
          <note type="speaker">
            Anf. 77 Statsrådet ANDERS YGEMAN (S):
          </note>
          <note>
            Herr talman! Jag ska först svara på frågorna. Ja, det klarar
            man. Vi kommer att leva upp till kraven. Jag tror att det inte
            kommer att vara någon större tillförd arbetsbelastning på polisen
            på grund av det utökade besiktningsintervallet på personbilar.
            Bakgrunden till utökningen, som är en anpassning till nästan alla
            andra länder i den utvecklade världen, är att fordonskvaliteten
            har ökat dramatiskt. Det är helt enkelt väsentligt mycket färre
            fel på fordon nu än förut. Då ska man inte lägga en onödig belastning
            på bilisterna i Sverige.
          </note>
          <note>
            Herr talman! Jag vill bara få fört till kammarens protokoll att
            det var 1992 som Francis Fukuyama skrev att historien hade tagit
            slut. Det var alltså 23 år sedan och ingenting annat.
          </note>
          <note>
            Jag noterar att Sten Bergheden fortfarande frågar om den socialdemokratiska
            budgeten. Det är bra att han läser den budgeten, men hade det
            inte varit bra att lägga den moderata budgeten bredvid och se
            att det är samma siffror i kolumnerna och att det inte står någonting
            i det moderata budgetförslaget om trafikpolisen? Det är ändå en
            produkt som Sten Bergheden själv kommer att ha skrivit under.
            Det betyder väl att Sten Bergheden inte heller tycker att det
            ska satsas någon krona till på trafikpoliserna. Det var i alla
            fall det budgetförslaget han röstade på i kammaren. Han verkar
            inte tycka att det behövs ytterligare satsningar. Det hade kanske
            varit klädsamt att börja med den egna budgeten innan man börjar
            kritisera andra partiers budgetar.
          </note>
          <note>
            Herr talman! Vi har tagit ett antal andra initiativ. En helt
            ny rapport presenterades som sagt i dagarna, om hur polisen ska
            organisera trafikpolisverksamheten. Vi får väl sätta oss och analysera
            den. Jag är säker på att Sten Bergheden kommer att göra det. Vi
            får se om det finns möjlighet att föreslå förbättringar och förslag
            i den.
          </note>
          <note>
            En annan glädjande sak med att vi har en ny regering är att vi
            i stället för att åka till EU och gå ihop med Östeuropa om att
            liberalisera förhållanden, ha mindre lagstiftning, avreglera och
            ha fri marknad på transporter, vilket var den tidigare regeringens
            politik i EU, nu har ministrar som åker ned till EU tillsammans
            med de progressiva krafterna. Vi säger att vi ska ha bra reglering
            och att vi ska leva upp till höga sociala villkor.
          </note>
          <note>
            Med lite tur, Sten Bergheden, kan regeringsskiftet leda till
            att vi får cabotagedirektiv, ett kombidirektiv som det är möjligt
            att polisiärt kontrollera på våra vägar. Nu är lagstiftningen
            nämligen så överlappande och komplicerad att det krävs väldigt
            mycket, även av de högst utbildade trafikpoliserna, för att kunna
            reda ut om en dragbil och ett släp ska omfattas av cabotagedirektivet,
            av kombidirektivet eller av den övriga lagstiftningen. Det är
            inte bra.
          </note>
          <note>
            En viktig del i att frigöra mer resurser är att vi ska få en
            bättre lagstiftning på plats i EU. Den föregående regeringen var
            tyvärr helt oförmögen att driva den åt rätt håll .
          </note>
          <note type="speaker">
            Anf. 78 STEN BERGHEDEN (M):
          </note>
          <note>
            Herr talman! Jag upprepar en fråga om klampningen som jag ställde
            inledningsvis. Att klampa på riktigt skulle ändå vara möjligt
            att genomföra omgående. Jag har hört ministern säga i diverse
            debatter och diskussioner att det skulle vara en lätt sak att
            göra.
          </note>
          <note>
            Varför tar det i regeringsställning tre år att komma fram till
            hur man kan klampa längre än 24 timmar? Det var ju så lätt före
            valet. Detta ska slutredovisas i maj 2017. Efter det har vi en
            beredning, innan det läggs fram för beslut. Det betyder att i
            stort sett hela den här mandatperioden går innan regeringen har
            fåt t klampning på längre tid än 24 timmar på plats, trots att
            det var väldigt lätt före valet. Det vore trevligt med en liten
            kommentar från ministern om varför det tar sådan tid just nu.
          </note>
          <note>
            Det är också oerhört viktigt att komma ihåg att vi har varit
            överens om åtgärderna, om att ge polisen klampningsmöjligheter,
            om frakthandlingar i bil och om sanktionsavgifter. Vi har helt
            klart gått i takt i frågorna. Problemet är bara att vi nu har
            gett polisen verktygen, men på vägarna finns det inga poliser
            som ska utföra jobbet på vägarna. Det var de som skulle använda
            det här och få bukt med problemet.
          </note>
          <note>
            Jag tror att det finns ett blocköverskridande intresse. I trafikutskottet
            har vi varit överens i de här frågorna, om att lägga ännu större
            kraft på att försöka förbättra för trafikpolisen, att få bort
            den olagliga trafiken från våra vägar och få en sund konkurrens.
            Vi sträcker gärna ut handen i det arbetet.
          </note>
          <note type="speaker">
            Anf. 79 Statsrådet ANDERS YGEMAN (S):
          </note>
          <note>
            Herr talman! Jag ska snart sluta tjata om Francis Fukuyama och
            hans bok Historiens slut och den sista människan . Men det är
            tydligt att Sten Bergheden är den moderna, inverterade Fukuyama,
            dock utan bok.
          </note>
          <note>
            Sten Bergheden säger att ”vi nu har gett polisen verktygen, men
            på vägarna finns det inga poliser som ska utföra jobbet på vägarna.”
            Vad är det för uttalande? Vi har 28 000 polisanställda. En del
            av dem är bilinspektörer. Med 20 000 poliser är det klart att
            det finns poliser på vägarna. Vem är det annars som har klampat
            lastbilarna i och med den nya lagstiftningen? Är det julvättar
            som har varit ute och klampat bilarna? Det är klart att det finns
            poliser. Och vi ska säkerställa att det finns tillräckligt många
            poliser för att vi ska ha ordning och reda på vägarna.
          </note>
          <note>
            Det stämmer att jag vill ha längre klampning. Det stämmer att
            regeringen vill ha längre klampning. Det stämmer också att den
            moderata regeringen inte förmådde leverera det. Därför fanns det
            ett bristande beredningsunderlag. Därför måste vi tyvärr ha den
            här långa processen. Och därför kommer vi, i motsats till den
            moderatledda regeringen, att lägga fram förslag om klampning på
            riktigt.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2015/16:190 om återinförande av beredskapspolis
          </note>
          <note type="speaker">
            Anf. 80 Statsrådet ANDERS YGEMAN (S):
          </note>
          <note>
            Herr talman! Mikael Oscarsson har frågat mig om jag har för avsikt
            att ta initiativ till att återinföra beredskapspolisen. Jag har
            nyligen besvarat liknande frågor från Roger Haddad och Allan Widman.
          </note>
          <note>
            Som Mikael Oscarsson har angett infördes beredskapspolisorganisa
            ­ tionen 1986. Organisationens uppgifter förändrades under åren.
            Enligt den reglering som gällde från och med januari 2009 skulle
            beredskapspoliser kallas in under höjd beredskap eller när regeringen
            beslutat om bered ­ skapstjänstgöring enligt lagen om totalförsvarsplikt.
            Beredskapspoliser som ingått avtal med Rikspolisstyrelsen fick
            även kallas in vid allvarliga eller omfattande störningar på samhället
            från ordnings- eller säkerhetssyn ­ punkt och vid risk för sådana
            störningar.
          </note>
          <note>
            Beredskapspolisernas grundläggande uppgift var att delta i polisverksamhet
            med anknytning till befolkningsskydd eller räddningstjänst. De
            fick även utföra bevakningsuppgifter, tillträdesskydd och transporter.
            Beredskapspoliser som deltog i polisverksamhet med anledning av
            störningar på samhället från ordnings- eller säkerhetssynpunkt
            fick inte användas i situationer eller för uppgifter där det fanns
            påtaglig risk för att de kunde komma att använda våld mot enskilda.
          </note>
          <note>
            Beredskapspolisen avvecklades 2012 efter att Rikspolisstyrelsen
            framfört att organisationen inte längre behövdes. I budgetpropositionen
            för samma år anges att avvecklingen inte hindrar att regeringen
            vid behov återinför organisationen vid höjd beredskap eller efter
            beslut om beredskapstjänstgöring.
          </note>
          <note>
            Som jag har angett i mina svar på de skriftliga frågorna från
            Roger Haddad och Allan Widman behöver en rad frågor besvaras i
            samband med att man överväger ett eventuellt återinförande av
            beredskapspolisen. En grundläggande fråga är vilket behov som
            ska tillgodoses och om detta behov bör tillgodoses genom en resurs
            av beredskapspolisens slag. Dessutom behöver man ta ställning
            till saker som organisering, rekrytering, utbildning, övning,
            utrustning och finansiering.
          </note>
          <note>
            Mot denna bakgrund är det inte realistiskt att tro att det skulle
            gå att snabbt återinföra beredskapspolisen.
          </note>
          <note>
            Polismyndighetens behov är grundläggande för frågan om ett återinförande
            av beredskapspolisen. Regeringen följer kontinuerligt frågor om
            samhällets beredskap mot allvarliga eller omfattande störningar.
          </note>
          <note>
            I nuläget anser jag inte att förhållandena är sådana att det
            bör initieras ett arbete med ett återinförande av beredskapspolisen
            för situationer med sådana störningar. Frågan om det finns ett
            behov av beredskapspolisen vid höjd beredskap eller då regeringen
            beslutat om beredskapstjänstgöring enligt lagen om totalförsvarsplikt
            får analyseras utifrån det återupptagna arbetet med totalförsvaret.
          </note>
          <note>
            Då Mikael Oscarsson, som framställt interpellationen, anmält
            att han var förhindrad att närvara vid sammanträdet förklarade
            talmannen överläggningen avslutad.
          </note>
          <note>
            § 17 Svar på interpellation 2015/16:194 om fler poliser i utsatta
            områden
          </note>
          <note type="speaker">
            Anf. 81 Statsrådet ANDERS YGEMAN (S):
          </note>
          <note>
            Herr talman! Ellen Juntti har frågat mig på vilket sätt jag kommer
            att förhindra gängkriminalitet, skjutningar och andra våldsdåd
            med hjälp av färre poliser. Ellen Juntti har också frågat mig
            hur vanliga medborgare ska kunna känna sig trygga i utsatta områden
            om polisen inte har möjlighet att vara på plats där brott begås.
          </note>
          <note>
            Sverige ska vara ett tryggt land att leva i för alla medborgare.
            Att minska brottsligheten och öka människors trygghet är målet
            för regeringens kriminalpolitik, och ett starkt och fungerande
            rättsväsen är en förutsättning för ett tryggt samhälle. I detta
            arbete har Polismyndigheten en viktig roll. En av de viktigaste
            utgångspunkterna i ombildningen av polisen är att genomföra det
            som Ellen Juntti efterfrågar, nämligen att stärka polisens lokala
            närvaro och tillgänglighet.
          </note>
          <note>
            När det gäller polis nära medborgarna har regeringen i regleringsbrevet
            för 2015 gett Polismyndigheten i uppdrag att löpande redovisa
            det fortsatta genomförandet av ombildningen. Jag följer noga detta
            arbete för att förvissa mig om att intentionerna med ombildningen
            uppfylls.
          </note>
          <note>
            För tio dagar sedan presenterade jag tillsammans med justitie-
            och migrationsministern regeringens samlade insats mot organiserad
            brottslighet. Vi redogjorde då för flera åtgärder som kommer att
            ge Polismyndigheten ännu bättre förutsättningar att hantera de
            problem som Ellen Juntti beskriver. Som exempel kan jag nämna
            regeringens uppdrag till Polismyndigheten och elva andra myndigheter
            att utveckla den myndighetsgemensamma satsningen mot organiserad
            brottslighet. Inom ramen för satsningen ska myndigheterna nu utöka
            organisationen till att även omfatta samverkan på lokal nivå.
            Särskilt fokus ska läggas på organiserad brottslighet i särskilt
            utsatta områden.
          </note>
          <note>
            Ett annat beslut som regeringen nyligen har fattat är ett uppdrag
            till Polismyndigheten om att skapa förutsättningar för att ytterligare
            motverka förekomsten av illegala vapen och explosiva varor inom
            landet. Polismyndigheten ska identifiera, utveckla och sprida
            effektiva arbetsmetoder för att motverka bland annat skjutningar
            på offentliga platser. För att minska antalet illegala vapen i
            landet avser regeringen dessutom att genomföra en ny vapenamnesti
            under den senare delen av mandatperioden.
          </note>
          <note>
            Regeringen har alltså vidtagit flera åtgärder för att ge myndigheterna
            ytterligare möjligheter att motverka illegala vapen, skjutningar
            och organiserad brottslighet. Regeringen har dessutom poängterat
            vikten av att arbeta mot organiserad brottslighet i särskilt utsatta
            områden.
          </note>
          <note type="speaker">
            Anf. 82 ELLEN JUNTTI (M):
          </note>
          <note>
            Herr talman! Tack, statsrådet, för svaret!
          </note>
          <note>
            Jag har ställt den här interpellationen om fler poliser i utsatta
            områden därför att utvecklingen i utanförskapsområdena går åt
            fel håll. Jag är väldigt orolig för den utvecklingen.
          </note>
          <note>
            Vi i alliansregeringen satsade väldigt mycket på rättsväsendet,
            och det har också gett resultat. Brottsligheten minskar ju, men
            tyvärr inte i de utsatta områdena, särskilt inte med tanke på
            skjutningarna.
          </note>
          <note>
            Alliansen ville att det skulle finns minst 20 000 poliser i Sverige.
            I budgeten för 2016 satsar vi pengar för att det ska utbildas
            ytterligare 1 000 poliser. Rikspolisstyrelsen kom med en rapport
            2014 om att det finns 55 olika områden i Sverige där kriminella
            styr samhället ganska mycket, och det är helt oacceptabelt. I
            dessa områden avlöser skjutningarna varandra. Går det en vecka
            utan en skjutning blir jag nästan förvånad.
          </note>
          <note>
            Det rör sig om uppgörelser mellan kriminella gäng. Oftast gäller
            det narkotika, och våldshandlingar sker mitt på ljusa dagen. År
            2014 skedde det 365 skjutningar enligt uppgifter från Brå, alltså
            en skjutning per dag. Det är helt oacceptabelt. Människor som
            bor i dessa områden vågar knappt gå ut. Så kan vi inte ha det.
            Det måste bli en förändring.
          </note>
          <note>
            Många poliser har sagt att det här inte håller. De har inte tillräckliga
            resurser. Bland annat har en polis chef i Göteborg, Erik Nord,
            uttalat i en artikel:
          </note>
          <note>
            Polisen klarar inte av att upprätthålla ordningen för att det
            helt enkelt är för få poliser. Många gånger är det kriminella
            som styr och sätter reglerna i dessa områden.
          </note>
          <note>
            Det har gått så långt att de kriminella gängen i princip tycker
            att polisen ska fråga om lov för att de ska få komma till vissa
            områden. Då har det gått alldeles för långt.
          </note>
          <note>
            När poliser besöker dessa områden och går ur bilen, så är bilen
            sönderslagen när de kommer tillbaka till den. Dessa områden måste
            tas tillbaka. Jag välkomnar regeringens förslag som ni presenterade
            för drygt en vecka sedan.
          </note>
          <note>
            Detta är många frågor som vi moderater har drivit, bland annat
            skärp ­ ning när det gäller illegala vapen och att det ska bli
            lättare att byta informa ­ tion mellan myndigheter. Vi vill även
            utöka möjligheterna till förverkande. Alla dessa förslag är bra,
            men det finns även andra förslag.
          </note>
          <note>
            Regeringen har tagit bort minimikravet på 20 000 poliser ur sin
            budget. Det tycker vi moderater är väldigt dåligt. Som vi bedömer
            det finns det en stor risk för att antalet poliser kommer att
            minsk a. Poliserna är redan för få. Så det behövs inte färre,
            utan det behövs fler.
          </note>
          <note>
            I samband med att regeringen presenterade förslagen om skärpningar
            mot organiserad brottslighet sa också rikspolischefen att det
            behövs åtminstone 1 000 nya poliser.
          </note>
          <note>
            Då är min fråga till statsrådet: Varför tar ni bort kravet på
            20 000 poliser? Ser ni inte att det finns en risk för att det
            blir färre poliser? Hur ska man i så fall kunna bekämpa brottsligheten?
            När det gäller de förslag som ni presenterade, när kommer de skarpa
            förslagen?
          </note>
          <note type="speaker">
            Anf. 83 Statsrådet ANDERS YGEMAN (S):
          </note>
          <note>
            Herr talman! Först om målet 20 000 poliser: Det är en dålig styrsignal.
            Ingen annan myndighet styrs med kvantitativa mål för olika yrkeskategorier.
            Det finns många bra sätt att styra polisen, men ett kvantitativt
            mål för en yrkeskategori inom polisen är inte ett bra sätt.
          </note>
          <note>
            Låt mig bara konstatera att det aldrig har satsats mer ekonomiska
            resurser på polisen. Det har inte funnits fler poliser på 35 eller
            40 år i Sverige. Det har sannolikt aldrig varit fler polisanställda
            som sysslar med brottsutredande verksamhet.
          </note>
          <note>
            Som Ellen Juntti sa har Moderaterna tyvärr inte satsat i budgeten
            på 1 000 nya poliser. Ni har satsat 15 miljoner kronor mer än
            regeringen. Den uppmärksamma lyssnaren av debatten vet nog att
            polisbudgeten ligger på helt andra nivåer. Om man ska få 1 000
            nya poliser för 15 miljoner kronor kommer det att bli väldigt
            dåligt avlönade poliser.
          </note>
          <note>
            Ni bygger ett luftslott. Ni ska öka utbildningen lite. Men ni
            vet ju inte ens vilken nivå som utbildningen ligger på, hur många
            det är som ska utbildas. Ni har bara valt något som låter bra
            och sedan har ni låtsasfinansierat det.
          </note>
          <note>
            Jag noterar återigen att vi har en polisreform som vi är överens
            om. Den ska ge fler poliser närmare medborgarna. Reformen börjar
            nu ge resultat. Som jag berättade i ett tidigare interpellationssvar
            har vi fattat beslut om en ny polisstation i Rinkeby med över
            200 anställda. Vi gör satsningar i Göteborg och Malmö. Polisen
            kraftsamlar och fokuserar på de 14 socialt mest utsatta områden
            a . Det är fler poliser anställda i dag, och det satsas mer pengar
            på polisen än und er något år som Moderaterna styrde Sverige.
          </note>
          <note>
            Låt oss också prata om bakgrunden till brott och inte bara om
            de repressiva åtgärderna. Jag förstod av Ellen Juntti att hon
            välkomnar de förslag som vi har lagt fram på det repressiva området.
            Förslagen är bra, men de räcker inte. Ska vi vända brottsutvecklingen
            måste vi också slå mot brottens orsaker och grogrunden till brottslighet.
          </note>
          <note>
            Under den tid som Moderaterna styrde ökade klyftorna, arbetslösheten
            steg och skolresultaten sjönk. Då kan man inte bli förvånad över
            att brottsligheten ökar i de mest socialt utsatta områdena. Därför
            ska vi vidta de repressiva åtgärderna. Vi ska skärpa straffen
            för vapenbrott. Vi ska minska sekretessen.
          </note>
          <note>
            Men vi måste också vända den sociala utvecklingen i utsatta områden.
            Vi måste se till att folk har ett jobb att gå till. Vi måste se
            till att barnen får en vettig utbildning. Vi måste se till att
            minska klyftorna. Där driver tyvärr Moderaterna en politik som
            riskerar att ge det rakt motsatta resultatet. Det är det resultat
            som blev arvet efter åtta år med en moderatledd regering.
          </note>
          <note type="speaker">
            Anf. 84 ELLEN JUNTTI (M):
          </note>
          <note>
            Herr talman! Tack, statsrådet, för svaret!
          </note>
          <note>
            Att det skulle vara dålig styrning att ha ett tak på 20 000 poliser
            tycker inte jag, så där tycker vi olika.
          </note>
          <note>
            Statsrådet säger att det finns fler poliser nu. Ja, men jag är
            orolig för att det blir färre när man tar bort detta mål. Men
            statsrådet glömde säga att det aldrig har funnits så många medborgare
            i Sverige som nu. När det gäller antalet poliser per medborgare
            har det till och med blivit färre, har jag för mig att jag läste
            i en polistidning för länge sedan.
          </note>
          <note>
            Under hösten har det varit ett stort missnöje bland poliserna.
            De har varit missnöjda över försämrade arbetsvillkor. Omorganisationen
            har också ställt till oreda. Sedan är de också missnöjda med lönen.
            Efter sju års tjänst ligger den på ungefär 25 000 kronor.
          </note>
          <note>
            Moderaterna här i riksdagen har fått 2 870 brev , och vi har
            läst allihop. Jag ska läsa ur ett brev. En polis skriver:
          </note>
          <note>
            Vi som arbetar i yttre tjänst blir bara färre och färre sett
            till befolkningen. Larmen blir bara fler och fler. Inte nog med
            att vi blir färre, vi får också fler arbetsuppgifter. Det finns
            mer och mer vapen. Brotten blir grövre och grövre. De platser
            som i samhälle är no go-zoner blir fler och fler på grund av för
            få poliser.
          </note>
          <note>
            Jag fick Polistidningen i går. Den innehåller också citat från
            denna brevskörd. En mellanchef på ordningspolisen skriver:
          </note>
          <note>
            Jag pressar mina patruller att jobba snabbare, äta på kortare
            tid, jobba över gång på gång. Varje gång jag lyckas få en patrull
            till mina ärenden pustar jag ut och hoppas att inte nästa telefonsamtal
            kommer att innebära att jag måste omprioritera min patrull än
            en gång. Kollegor blir mer och mer uppgivna, stressade och trötta
            , och frustrationen hämmar drivet och engagemanget i yrket.
          </note>
          <note>
            Det här är ganska farligt. Statsrådet vet ju att jag själv har
            varit polis i 30 år. Det är ett väldigt påfrestande och tungt
            jobb. Det tar på krafterna när man hela tiden jobbar med samhällets
            baksida. Det gör att man påverkas som människa. Det är jätteoroväckande
            när man tappar inspirationen och drivet inom yrket. Man har ju
            mycket med människor att göra.
          </note>
          <note>
            Som sagt är det viktigt att se till att det finns tillräckligt
            många poliser, så att man orkar med jobbet. Som jag sa tidigare
            välkomnar vi de förslag regeringen presenterade. Men det måste
            också finnas poliser som utför det som föreslås. Vad hjälper det
            att komma med en massa fina förslag om det inte finns poliser
            som gör detta? Att döma av de här breven är det klart och tydligt
            att det inte finns för många poliser utan för få. Då är min fråga
            till statsrådet: Hur ska alla de här nya förslagen genomföras
            om det inte finns tillräckligt med poliser, vilket det inte finns
            i dag heller?
          </note>
          <note type="speaker">
            Anf. 85 Statsrådet ANDERS YGEMAN (S):
          </note>
          <note>
            Herr talman! I år har vi det antal poliser som Moderaterna tyckte
            att det var lämpligt att ha i år. Det tar två och ett halvt år
            att utbilda en polis. Vi har exakt det polisantal som Ellen Juntti
            tyckte var optimalt för 2015. Det är nämligen hon som har bestämt
            hur stort antalet ska vara. Och det har inte funnits en krona
            mer till polisen i Moderaternas budget. Vi har fler poliser och
            fler polisanställda i dag än under något år då Moderaterna styrt
            Sverige.
          </note>
          <note>
            Vi måste ändå prata om polisstyrningen. Vi satsar mer pengar
            på polisen, och vi har fler poliser. Men att sätta ett siffermål
            för en yrkeskategori inom polisen är inte en bra styrsignal. Ellen
            Juntti tycker att det visst är en bra styrsignal. Då måste jag
            fråga Ellen Juntti: Om det är en bra styrsignal till myndigheter
            att sätta upp siffermål för olika personalkategorier, varför har
            vi då inte gjort det för någon av de andra myndigheterna? Sverige
            har 343 myndigheter. Det är ett arv från allianstiden – jag ser
            att Sten Bergheden skrattar åt antalet. För 342 av de myndigheterna
            föreslår Ellen Juntti inget mål för någon personalkategori. Men
            för den 343:e myndigheten ska vi ha ett mål för en kategori. Varför
            är det som är dålig styrning enligt Moderaterna för 342 myndigheter
            en bra styrningssignal för den 343:e myndigheten?
          </note>
          <note type="speaker">
            Anf. 86 ELLEN JUNTTI (M):
          </note>
          <note>
            Herr talman! Jag tackar statsrådet för svaret. Ja, varför? Nu
            när vi har haft målet om minst 20 000 poliser har det faktiskt
            gett effekt. Det utbildas fler poliser. Just därför att vi har
            haft detta mål har det utbildats fler poliser. O ch det har aldrig
            varit fler poliser tidigare i Sverige än vad det är nu, så det
            har faktiskt gett effekt. Sedan får man inte glömma att befolkningen
            har vuxit väldigt mycket, som jag sa tidigare, så det är inte
            fler poliser jämfört med antalet medborgare.
          </note>
          <note>
            Statsrådet talar om de sociala klyftorna. Det är ofta väldigt
            unga personer som ägnar sig åt gängkriminalitet. De har börjat
            med brott långt innan de fyllt 15 år. År 2010 ändrade alliansregeringen
            lagen om unga lagöverträdare. Vi ville att fler brott där gärningsmannen
            var under 15 år skulle utredas, däribland alla grova brott. Vi
            gjorde det för att vi helt enkelt ville ha tydliga och tidiga
            insatser för att stoppa kriminaliteten, så att de unga lagöverträdarna
            inte skulle fastna i den.
          </note>
          <note>
            Brå har gjort en utvärdering, och det har visat sig att det blivit
            fler utredningar, men inte så många som man hoppades på. Inte
            ens alla grova brott utreds. Vi tycker att det är väldigt viktigt
            att man utreder fler brott för att stoppa kriminaliteten. Stannar
            ma n kvar i kriminaliteten blir den bara grövre och grövre, och
            särskilt i de här områdena kan det bli grov gängkriminalitet.
          </note>
          <note>
            Min sista fråga till statsrådet är: Tycker statsrådet att man
            bör utreda fler grova brott utförda av personer under 15 år för
            att få ett stopp, så att de unga lagöverträdarna inte fastnar
            i den här kriminaliteten?
          </note>
          <note>
            Jag vill också passa på att tacka för debatten.
          </note>
          <note type="speaker">
            Anf. 87 Statsrådet ANDERS YGEMAN (S):
          </note>
          <note>
            Herr talman! Jag ska ärligt erkänna att jag inte förstod den
            sista frågan. Det är självklart att alla brott ska utredas. Men
            när den misstänkte gärningsmannen inte är straffmyndig är det
            inte säkert att en polisutredning är det effektivaste sättet.
          </note>
          <note>
            Jag noterar att jag inte fick något svar på varför de andra 342
            myndigheterna inte skulle må bra av att ha siffersatta personalkategorimål.
            Vi har en jättestor brist på lärare. Om detta vore en så effektiv
            åtgärd för att få fler lärare, hade det då inte kunnat vara en
            idé att tipsa Jan Björklund om att sätta upp ett sådant mål?
          </note>
          <note>
            Sanningen är ju att målet inte betyder någonting. Det är vilka
            resurser man är beredd att avsätta och vilka åtgärder man är beredd
            att vidta som avgör om man kommer att nå framgång. Det är inte
            det siffersatta målet om 20 000 poliser som gör att det är över
            20 000 poliser, utan att alliansregeringen faktiskt var beredd
            att tillföra resurser för att anställa och utbilda poliser. Trots
            att vi nu har tagit bort målet är det ändå fler poliser än när
            vi hade målet – en bit över 20 000.
          </note>
          <note>
            Men om polischefer skulle säga att det är bättre att vi till
            exempel höjer lönen för poliser i avtalsrörelsen, anställer bilinspektörer
            – vilket Sten Bergheden i den föregående debatten sa att han ville
            – eller anställer kvalificerade bedrägeriutredare i stället för
            poliser, då ska avgörandet fällas av Polismyndigheten. Vi ska
            ställa tillräckliga resurser till förfogande, och polisen ska
            fatta de operativa bes luten. Låt poliser vara poliser. Låt pro
            fessionen ta ansvar för det här. Då kommer vi att få en bättre
            utveckling i framtiden.
          </note>
          <note>
            Jag skulle vilja passa på att tacka Ellen Juntti för debatten
            och önska en god jul.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:152 om full fart för självkörande
            bilar
          </note>
          <note type="speaker">
            Anf. 88 Statsrådet ANNA JOHANSSON (S):
          </note>
          <note>
            Herr talman! Mathias Sundin har frågat mig om jag kommer att
            initiera en förändring av lagstiftning och regelverk för att möta
            utvecklingen med självkörande bilar.
          </note>
          <note>
            Användningen av smart mobilitet är på stark frammarsch över hela
            världen. Uppkopplade och helt eller delvis automatiska fordon
            är också enligt min mening viktiga för att nå våra högt ställda
            mål för miljö, trafiksäkerhet och framkomlighet. Det finns dock
            en risk för att en hög andel självkörande fordon i fordonsflottan
            kan leda till ökat bilresande. Detta kan delvis motverkas genom
            exempelvis användande av C-ITS, men det kan också behövas ekonomiska
            styrmedel. Den teknik som nu utvecklas kan revolutionera möjligheterna
            att kombinera transporter och att använda fordon på ett smart
            sätt. Jag följer därför utvecklingen med stort intresse, både
            inom och utom landet, när det gäller uppkopplade och självkörande
            fordon.
          </note>
          <note>
            Såväl de övergripande reglerna inom FN och EU som svenska bestämmelser
            utgår från att det finns en fysisk förare som ansvarar för körningen.
            Ju mer avancerad tekniken blir, desto fler frågor uppstår kring
            regleringen av fordonsteknik, behörigheter, ansvar och trafik.
            Sverige arbetar inom FN:s arbetsgrupper och inom EU för att det
            ska tas fram regelverk som möjliggör autonom körning och avancerad
            förarstödjande teknik. När det gäller regelförändringar och ansvarsfrågor
            har vi ett nära samarbete med likasinnade länder inom EU. EU-kommissionen
            skapade också förra året en plattform för C-ITS. Sverige är, i
            samarbete med svensk industri, mycket aktivt i det arbetet, där
            kopplingen mellan autonoma fordon och samverkande ITS ingår som
            en del.
          </note>
          <note>
            Även om de svenska regelverken är relativt tillåtande vad gäller
            avancerat förarstöd måste vi ta höjd för den kommande utvecklingen
            av uppkopplade och förarlösa fordon. Regeringen har nu tillsatt
            en utredning som snabbt ska analysera möjligheterna till regeländringar
            för att underlätta för försök samt analysera behoven av att anpassa
            regelverken för en kommande introduktion av självkörande fordon.
          </note>
          <note type="speaker">
            Anf. 89 MATHIAS SUNDIN (L):
          </note>
          <note>
            Fru talman! Jag har skrivit en interpellation med titeln Full
            fart för självkörande bilar . Det verkar som att man inte kan
            ha frågetecken i rubrikerna, men det ska egentligen vara det.
            Eller så hade den i dessa juletider kanske kunnat heta Vem är
            det som kör egentligen?
          </note>
          <note>
            Fru talman! Visst vore det väldigt bra med en innovation som
            skulle kunna rädda över 1 miljon människoliv per år, kraftigt
            sänka miljöfarliga utsläpp, frigöra stora markytor i städerna,
            ta bort bilköer och spa ra många miljarder skattekronor. Den här
            innovationen finns redan och håller på att göra entré i våra liv,
            förmodligen tidigare än vad många tror. Det är naturligtvis självkörande
            bilar jag talar om.
          </note>
          <note>
            Volvo har projektet Drive Me tillsammans med Göteborgs kommun
            och flera svenska myndigheter. Man har redan några bilar ute på
            vägarna i Göteborg, men målet är att ha 100 självkörande bilar
            ute hos vanliga kunder i Göteborg redan 2017, bara lite drygt
            ett år bort.
          </note>
          <note>
            När dessa självkörande bilar blir vanligare i vårt samhälle tror
            jag att de kan få stor påverkan på många olika områden. Kanske
            den största effekten kommer att bli just på trafiksäkerhetsområdet.
          </note>
          <note>
            Tanken på att sätta sig i en självkörande bil och låta datorn
            styra är kanske rätt läskig. Många har vittnat om att det var
            läskigt att åka med i en sådan bil för första gången. Men man
            vänjer sig snabbt, och de bilar som rullar hittills verkar vara
            avsevärt skickligare på att köra än vad människor är. Googles
            bilar har kört över 200 000 mil de senaste sex åren – det motsvarar
            ungefär 50 varv runt jorden – och inte orsakat en enda trafikolycka.
          </note>
          <note>
            I Sverige dör strax under 300 personer per år i trafiken. Det
            har sjunkit under många år, men det är fortfarande en hög siffra.
            För hela världen är dock siffran extrem: Det är över 1 miljon
            människor per år som dör i trafikolyckor och miljontals som skadas.
            Som en jämförelse kan vi nämna att ungefär 170 000 människor dog
            i militära konflikter förra året.
          </note>
          <note>
            I grunden är denna utveckling positiv om den fortsätter som hittills.
            Då är det himla viktigt att politiken inte sätter krokben för
            utvecklingen. När det gäller testverksamhet verkar Sverige ha
            ett väldigt tillåtande och liberalt regelverk. På sikt, när detta
            ska implementeras i större skala, kan många lagar och regler behöva
            ändras, men det ligger några år bort och är inget akut. Det som
            är mer akut är just ansvaret vid en olycka.
          </note>
          <note>
            I dag utgår vår praxis från att det finns en fysisk person att
            åtala i en trafikolycka om något inte har gått rätt till. Men
            vem är ansvarig om en självkörande bil krockar? Om det sitter
            en förare i bilen och har tryckt på knappen är det orimligt att
            den personen ska åtalas. Det tycker säkert alla.
          </note>
          <note>
            Det är ganska bråttom om man ska kunna köra vidare med Drive
            Me-projektet, och det är väldigt positivt att regeringen är på
            bollen. Ministern nämnde en utredning här. Hur snabbt kommer den
            att vara klar?
          </note>
          <note type="speaker">
            Anf. 9 0 Statsrådet ANNA JOHANSSON (S):
          </note>
          <note>
            Fru talman! Det är verkligen en spännande utveckling på det här
            området. Precis som Mathias Sundin säger ger det oanade möjligheter.
            Jag tror dock att man ska vara lite försiktig med att dra långtgående
            slutsatser om vad den här tekniken kommer att innebära. De riktigt
            stora effekterna i form av ökad kapacitetsanvändning, det vill
            säga att man kan ha kortare avstånd, smalare filer och så vidare,
            kan komma först då i princip alla bilar är självkörande.
          </note>
          <note>
            Den stora utmaningen när tekniken så småningom blir tillgänglig
            för vanliga konsumenter är att hitta hur dessa fordon ska interagera
            med vanliga förarstyrda fordon på ett tillfredsställande sätt.
          </note>
          <note>
            Det projekt som nu förbereds i Göteborg, som faktiskt är det
            första i sitt slag i världen – det är oerhört roligt som svensk
            att ligga så långt i framkant – kräver också medverkan från myndigheter,
            vilket också sker. Utredningen i delen kommer att lämna sitt förslag
            den 1 april nästa år, det vill säga i god tid inför att försöksverksamheten
            ska starta 2017. I slutet av november 2017 ska sedan utredningen
            lämna sitt slutbetänkande i de övriga delarna.
          </note>
          <note>
            Det finns många saker som behöver utredas i samband med att teknikutvecklingen
            går framåt. Det handlar om standardiseringsfrågor, så att man
            säkerställer att bilar från olika länder och olika tillverkare
            kan kommunicera med varandra och med den intelligenta infrastruktur
            som man kan anta kommer att utvecklas. Det handlar om ansvarsfrågor,
            som interpellanten redan har varit inne på.
          </note>
          <note>
            Det handlar också om hur man bygger stadsmiljöer med de nya förutsättningarna
            och om mycket annat som kommer att kräva regelförändringar och
            också ställa krav på hur vi beter oss i trafiken.
          </note>
          <note>
            Sammantaget är detta en spännande utveckling med stora och positiva
            möjligheter men också en hel del utmaningar på vägen. Den utredning
            som regeringen nu har tillsatt hoppas jag ska ge åtminstone en
            början när det gäller att förbättra regelverket eller att ta de
            första stegen till ett modernt regelverk. Det är också viktigt
            att framhålla att man på flera områden nu har ambitionen att de
            regler som finns ska vara mindre detaljerade i fråga om teknikkrav
            och mer ta sikte på vad man önskar uppnå med regelverken, det
            vill säga trafiksäkerhet, tydligare ansvar, fordonskrav eller
            vad det kan vara för något.
          </note>
          <note>
            I ett sådant här arbete, där det handlar om en teknikutveckling
            som går oerhört fort och är svår att överblicka, tror jag att
            det är viktigt att man inte låser fast regelverken vid befintlig
            teknik utan att man har ett regelverk som är följsamt gentemot
            teknikutvecklingen men samtidigt väldigt tydligt inte gör avkall
            på krav på exempelvis säkra fordon, ansvar för fordonens utformning
            och trafiksäkerhet.
          </note>
          <note type="speaker">
            Anf. 91 MATHIAS SUNDIN (L):
          </note>
          <note>
            Fru talman! Tack för svaret, statsrådet! Det var väldigt positiva
            besked, tycker jag.
          </note>
          <note>
            Låt mig fråga lite mer om utredningen. Tittar ni bara på ansvarsfrågan
            kopplat till trafikolyckor, eller finns det mer i den utredning
            som kommer den 1 april? Jag tycker att det är en bra inriktning
            att försöka göra det så teknikneutralt som möjligt. Politiken
            rör sig i sitt tempo, och även när man håller hög fart är det
            mycket som sk a tas med i olika utredningar. M an ska hinna svara
            på remisser och annat som behöver göras i en demokrati. Då kan
            det helt enkelt bli svårt att hinna följa med utvecklingen. Att
            man gör det så teknikneutralt som möjligt tror jag därför är väldigt
            bra.
          </note>
          <note>
            Det kommer en hel del knixiga utmaningar framöver, framför allt
            när det gäller att synka det gamla och det nya systemet. Men det
            finns många stora fördelar med det. En som jag inte tog upp är
            att man kan se möjlig ­ heter för personer med funktionsnedsättning.
            En del personer med funk ­ tionsnedsättning kan i dag köra bil,
            men det är dyrt att anpassa bilarna. För dem som inte kan köra
            bil är det en begränsning i deras liv att inte kunna transportera
            sig på det sättet. Den här typen av bilar kan dock göra köran
            ­ det tillgängligt för fler, vilket är en mycket positiv sak och
            en frihets ­ utveckling för de personerna.
          </note>
          <note>
            Sedan har vi naturligtvis miljöaspekterna. Blir de här bilarna
            säkrare och inte krockar så ofta behöver man kanske inte heller
            göra så stora och tunga bilar som avger stora mängder miljöfarliga
            utsläpp. Det finns många positiva effekter som kan uppnås.
          </note>
          <note>
            Låt mig återkomma till mina frågor. Gäller den kommande utredningen
            mer än personansvaret? Hur uppfattar ministern att andra länder
            i EU och FN, där Sverige jobbar, ser på detta – finns det några
            tydliga motståndsfickor? Det är ju lätt att en sådan här debatt
            drar i väg åt fel håll, så att man får det att kännas som om de
            här bilarna är farliga, men så har debatten i Sverige hittills
            inte varit. Det är positivt. Men den kan ju ha blossat upp i andra
            länder. Hur ser debatten och arbetet ut i de andra EU-länderna?
          </note>
          <note type="speaker">
            Anf. 9 2 Statsrådet ANNA JOHANSSON (S):
          </note>
          <note>
            Fru talman! Jag tror att man just ska framhålla möjligheterna
            med ny teknik. All ny teknik innebär både risker och möjligheter.
            Ett oklokt för ­ hållningssätt är att försöka stoppa ny teknik
            medan ett klokt förhållnings ­ sätt är att se till att den nya
            tekniken just utvecklar de möjligheter som är förknippade med
            den och att man med regler, utformning och annat mini ­ merar
            riskerna med den. Så förhåller vi oss även till den här teknikutveck
            ­ lingen.
          </note>
          <note>
            Man kan också tänka sig andra miljövinster. Det handlar om ecodriving,
            som en del av oss kanske är duktiga på men som ganska många har
            en viss utvecklingspotential inom. Det handlar om att välja tidpunkt
            för när en resa ska påbörjas, ruttoptimering, att välja bort väldigt
            hårt trafikerade avsnitt och så vidare. Det finns alltså stora
            möjligheter till effektivare transportsystem när man tänker sig
            att bilen inte bara kör sig själv utan också interagerar med sin
            omgivning. Det ger ytterligare möjligheter.
          </note>
          <note>
            Vad gäller trafiksäkerhet i världen kan man nog inte vänta på
            att den här väldigt nykläckta – det får man ändå säga – och naturligtvis
            under överskådlig tid ganska dyra tekniken kommer att vara tillgänglig.
            Den största negativa utvecklingen i fråga om trafikolyckor och
            trafikosäkerhet sker ju i utvecklingsländerna, där inte minst
            ganska lätta fordon, som mopeder, är inblandade i en ganska stor
            andel av olyckorna med personskador. Där behöver man vidta andra
            typer av åtgärder parallellt. Det kommer att dröja lång tid innan
            den här tekniken löser de problemen för oss.
          </note>
          <note>
            I utredningsuppdraget ingår ett antal olika frågeområden. Det
            handlar om fordon och fordonsteknik. Det handlar om infrastruktur.
            Det handlar om trafikbestämmelser. Det handlar om framförande
            av fordon och förarbehörighet. Det handlar om ansvar vid framförande
            av sådana fordon. Det handlar om frågor om integritet och datasäkerhet.
            Och på slutet kommer övriga frågor som utredningen identifierar
            som relevanta. Jag tror nämligen att det är ett sådant område
            där man faktiskt kan komma på saker under resans gång som man
            behöver belysa ytterligare.
          </note>
          <note>
            Utredningsuppdraget vad gäller försöksverksamheten är inte specificerat
            i den delen, utan alla de här delarna ingår. Men uppdraget ska
            redovisas så tidigt att det där handlar om att avgränsa uppdraget
            till att identifiera de eventuella förändringar som krävs för
            att försöksverksamheten ska kunna bedrivas på ett bra och lagenligt
            sätt.
          </note>
          <note>
            I det här läget finns det nog å ena sidan en risk att man har
            väldigt stora förhoppningar på att det här ska vara revolutionerande
            på väldigt kort sikt och å andra sidan en risk för att vi fördröjer
            de positiva effekter som utvecklingen kan ha. Jag tror att vi
            behöver ha en så snabb hantering att vi öppnar för att de här
            möjligheterna tas till vara så fort som möjligt och samtidigt
            en förståelse för att de förarstyrda fordonen kommer att vara
            dominerande i trafikbilden under överskådlig tid. Det behöver
            man i den här utvecklingen ta hänsyn till.
          </note>
          <note type="speaker">
            Anf. 93 MATHIAS SUNDIN (L):
          </note>
          <note>
            Fru talman! Jag tackar infrastrukturministern så mycket för svaren,
            inte minst för innehållet i svaren. Jag tycker att det låter väldigt
            positivt. Vi har en samsyn om att det här är en bra utveckling,
            och regeringen är på bollen.
          </note>
          <note>
            Då vill jag bara önska god jul och säga: Kör försiktigt hem!
          </note>
          <note type="speaker">
            Anf. 94 Statsrådet ANNA JOHANSSON (S):
          </note>
          <note>
            Fru talman! Jag tackar för interpellationen och möjligheten att
            diskutera det här väldigt spännande, intressanta och verkligen
            framtidsinriktade ämnet.
          </note>
          <note>
            Jag önskar ledamoten en god jul och ett gott nytt år. Jag tänker
            inte köra hem. Däremot tänker jag åka tåg väldigt säkert.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2015/16:159 om utarmning av det regionala
            flyget i Sverige
          </note>
          <note type="speaker">
            Anf. 95 Statsrådet ANNA JOHANSSON (S):
          </note>
          <note>
            Fru talman! Penilla Gunther har frågat mig på vems uppdrag Trafikverket
            har agerat för att inte betala ut drift s bidraget eller för att
            kräva tillbaka bidraget av dem som fått det samt av vilken orsak.
          </note>
          <note>
            Låt mig först understryka att jag delar Penilla Gunthers uppfattning
            att regionala flygplatser fyller en viktig funktion för både näringslivets
            och privatpersoners möjligheter till transporter. Det gäller särskilt
            i de delar av landet som är glest befolkade, har långa transportavstånd
            och där de alternativa transportmöjligheterna är begränsade.
          </note>
          <note>
            Statlig ersättning för driften av icke- statliga flygplatser
            betalas ut i enlighet med förordning en om driftbidrag till icke-
            statliga flygplatser och förordning en om länsplaner för regional
            transportinfrastruktur.
          </note>
          <note>
            Sedan den 1 februari 2015 kan statlig ersättning enligt dessa
            två förordningar endast bevi ljas och utbetalas till de icke-
            statliga flygplatser där det utförs en tjänst av allmänt ekonomiskt
            intresse i enlighet med EU:s bestämmelser om stöd i form av ersättning
            för tjänster av allmänt ekonomiskt intresse. Inom Regeringskansliet
            pågår ett arbete för att se över om det behövs ytterligare förändringar
            i ovan nämnda förordningar.
          </note>
          <note>
            Det är Trafikverket som har uppdraget att hantera utbetalningarna
            av de st atliga ersättningarna till icke- statliga flygplatser
            enligt de förordning ­ ar jag nämnde tidigare. I uppdraget ligger
            också att kontrol lera att statens stöd till icke- statliga flygplatser
            betalas ut i enlighet med EU:s bestämmelser om statligt stöd i
            form av ersättning för tjänster av allmänt ekonomiskt intresse.
          </note>
          <note type="speaker">
            Anf. 96 PENILLA GUNTHER (KD):
          </note>
          <note>
            Fru talman! Jag får tacka för svaret, som dock inte var så tydligt
            som jag hade önskat. Jag fick betydligt mer information under
            den dag som anordnades i går av organisationen Svenska Regionala
            Flygplatser. Där fick vi information både fr ån Bryssel och från
            SKL om hanteringen av inte minst detta med SGEI-kriterier, precis
            som statsrådet har nämnt. Det handlar om tjänster av allmänt ekonomiskt
            intresse och så vidare.
          </note>
          <note>
            Dessvärre kvarstår frågan till statsrådet. Det här är en märklig
            hantering, måste man konstatera, på många olika sätt. Förra året
            vid den här tiden hade Trafikverket kommit med en ganska utförlig
            utredning om detta. Man kunde tro att det nu skulle bli lugn och
            ro för de regionala flygplatserna, som redan tidigare hade utsatts
            för oro av EU-kommissionen när det gällde de här sakerna – men
            icke.
          </note>
          <note>
            Det är snart jul. Det är snart ett nytt år. Varje bolag, oavsett
            storlek, vill ha ordning i finanserna vid årets slut för att kunna
            göra ett vettigt bokslut. Låt oss säga att man har en likviditetsbrist,
            vilket många har i slutet av året innan de har fått in alla pengar
            från fakturor och så vidare. Det är klart att det blir ännu mer
            kännbart om man dessutom har verksamheter som består av ganska
            mycket personal. Och det handlar om driftskostnader i stort.
          </note>
          <note>
            De regionala flygplatserna har inte fått ut sina pengar. Då kan
            man undra: Hur är det möjligt att de i december månad 2015 inte
            har fått ut sitt bidrag, trots att man har haft så lång tid på
            sig att fundera över om det stämmer med kriterierna eller inte?
            Dessutom borde man rimligtvis ha signalerat i kontakterna med
            Bryssel, med EU-kommissionen eller med SKL, vars ägare är regioner
            och kommuner i det här fallet.
          </note>
          <note>
            Hur hade det varit om man hade haft det statligt, som Swedavia?
            Med Swedavias överskott på över 1 miljard kronor hade man redan
            kunnat finansiera det här för de regionala flygplatserna. Nu har
            vi inte den ordningen i Sverige, men det är det som är bristen.
            De lönsamma flygplatserna ligger i ett enda bolag, det statliga,
            medan de regionala flygplatserna ska kämpa med de här kriterierna,
            med en osedvanligt krånglig myndighet, Trafikverket, och dessutom
            ett departement som inte verkar vara särskilt handlingskraftigt.
          </note>
          <note>
            Frågan kvarstår: Hur kan det vara möjligt att det är så här för
            de här bolagen, som i många fall är ganska små? Statsrådet har
            själv varit kommunpolitiker. Hon vet väl att man som kommunfullmäktigeledamot
            kanske inte alltid är jätteinsatt i varje bolags, inte heller
            ett flygplatsbolags, hantering. Hur är det då att få en propå
            om att flygplatsbolaget måste få pengar från kommunen eller regionen
            för att staten inte betalar ut bidrag i rätt tid?
          </note>
          <note>
            Frågan kvarstår. Jag ser fram emot ett nytt svar.
          </note>
          <note type="speaker">
            Anf. 97 Statsrådet ANNA JOHANSSON (S):
          </note>
          <note>
            Fru talman! Både Trafikverket och andra bedömer att de problem
            som har varit under 2015 är av övergående natur. Skälet till att
            de har uppstått är att man har gått från en typ av regelverk till
            ett annat. EU har förändrat si tt regelverk för stöd till icke-
            statliga flygplatser, och det nya regelverket implementeras nu
            i Sverige.
          </note>
          <note>
            Det innebär bland annat att ägaren till de här regionala flygplatserna
            behöver ge ett SG E I-uppdrag, det vill säga att man tydliggör
            att det här är en flygplats som bedriver tjänster av allmän karaktär
            och därmed kan vara berättigade till stöd från staten.
          </note>
          <note>
            Då ska man också komma ihåg att oavsett om det är staten, kommunen
            eller regionen som stöder ett bolag följer man samma EU-lagstiftning
            och regelverk vad gäller offentligt stöd. Det har egentligen ingen
            betydelse om pengarna kommer från den kommunala, statliga eller
            regionala kassan. Detta innebär att det inte finns någon lösning
            som säger man får gå in och täcka upp från region eller kommun,
            och så löser det sig.
          </note>
          <note>
            Det som är problemet här är att om en flygplats skulle få ett
            felaktigt utbetalat stöd, det vill säga att om man får ett felaktigt
            statsstöd eftersom man inte uppfyller kriterierna för att få ta
            emot statsstöd, då är det inte staten, det vill säga Trafikverket
            i det här fallet, som drabbas utan den som har tagit emot stödet
            och då blir återbetalningsskyldig.
          </note>
          <note>
            Därför har det varit väldigt viktigt att säkerställa att de regionala
            flygplatserna har ett tydligt uttalat SGEI -uppdrag som möjliggör
            för en utbetalning av det statliga stödet. Detta är en myndighetsutövning
            som helt och hållet ligger under Trafikverket, och hur man har
            agerat i olika fall kan jag därför inte svara på.
          </note>
          <note>
            Däremot har jag fått väldigt tydliga signaler både från Trafikverket
            och från enskilda flygplatser om att det samarbete som nu är etablerat
            mellan SKL, Trafikverket och enskilda flygplatsägare eller flygplatser
            fungerar väl. Allting tyder på att det regelverk som nu är i en
            omstöpningsfas, får man nog säga, kommer att fungera bättre från
            nästa år.
          </note>
          <note>
            Det finns ingen ambition från statens sida att dra sig undan
            det här ansvaret eller att minska stödet, utan vad det handlar
            om är en regelförändring där flygplatserna och flygplatsägarna
            har haft olika lätt eller svårt att visa att man har anpassat
            sig till dessa regelverk.
          </note>
          <note type="speaker">
            Anf. 98 PENILLA GUNTHER (KD):
          </note>
          <note>
            Fru talman! Det råder ingen tvekan om att det är jätteviktigt
            att våra regionala flygplatser vet hur de ska formulera sig så
            att de kan uppfylla de här kriterierna. Detta är det ingen som
            har motsatt sig – tvärtom.
          </note>
          <note>
            Det kunde dock vara klädsamt om ansvarig myndighet och ansvarigt
            departement kunde ge någon riktlinje redan i början av året. Nu
            är det ett antal flygplatser som har haft, och fortfarande har,
            det väldigt kämpigt. Jag träffade representanter för flera av
            dem i går. Nu är vi som sagt snart i slutet av december månad.
            Vi vet att Sverige i princip avstannar kvällen före julafton.
            Hur ska vi göra med detta nu då? Kommer Trafikverket verkligen
            att betala ut de stöd som de tror går att betala ut?
          </note>
          <note>
            Vi har ett par flygplatser som har drabbats av att de fick pengar.
            Sedan skulle de betala tillbaka pengar, och så ska de nu få pengarna
            igen. Eftersom statsrådet är ansvarig för myndigheten undrar jag
            ändå över statsrådets inställning till detta. Det kan inte vara
            helt acceptabelt att en myndighet behandlar dem man har ansvar
            för, i det här fallet regionala flygplatser, på det sättet när
            det handlar om offentliga medel. Vi vet båda två att kommunerna
            egentligen inte har något intresse av att lägga ned pengar på
            infrastruktur om man samtidigt kämpar med andra uppgifter just
            nu där behove n är akuta och man dessutom vet att det borde komma
            pengar från staten. Där har vi ett pedagogiskt dilemma, helt enkelt.
          </note>
          <note>
            Vi kan också konstatera att det här ju ger en signal till många
            att de regionala flygplatserna inte fyller den viktiga funktion
            som statsrådet ändå antyder i sitt svar på min interpellation.
            Socialdemokraternas samarbetsparti Miljöpartiets representant
            gav ett väldigt tydligt svar här i förra veckan i debatten om
            regional tillväxt och uttala de att det inte behövs något flyg
            inom Sverige. Man kan tydligen ta sig på helt andra sätt upp till
            Luleå, Kiruna och Haparanda eller vart man nu vill. Men man ska
            åtminstone inte kunna komma fram och tillbaka till Stockholm över
            samma dag.
          </note>
          <note>
            Detta är en viktig signal till Sverige och dess befolkning i
            hela landet, inte minst i de små kommunerna. Hur ska man kunna
            ha ett fungerande näringsliv om man inte har tryggheten i att
            vi faktiskt har en infrastruktur där flyget räknas in? Ofta gör
            man inte det. Jag har hört talas om att det kanske skulle komma
            en luftfartsstrategi. Då vore det kanske bra om ansvariga myndigheter
            även där har folk som jobbar med det.
          </note>
          <note>
            Jag kan berätta att innan jag skrev interpellationen testade
            jag att ringa till Trafikverket i Borlänge och fråga vem som är
            ansvarig för luftfartsfrågor. Växeln visste inte det. Så otydligt
            är det. Det går nästan inte att hitta något på deras hemsida.
            Så dolt är ansvaret för luftfartsfrågor i Sverige i dag, 2015.
          </note>
          <note>
            Ska vi ha det på det sättet? Ska man vara så otydlig i frågan
            om det regionala flyget är viktigt för Sverige, för tillväxt och
            för utveckling och dessutom få det svaret i den här kammaren att
            vi inte behöver något flyg inom landets gränser?
          </note>
          <note type="speaker">
            Anf. 99 Statsrådet ANNA JOHANSSON (S):
          </note>
          <note>
            Fru talman! Som Penilla Gunther säkert vet var det ungefär ett
            år sedan som den här regeringen tillträdde. Mig veterligt har
            vi inte avvecklat några tidigare statliga flygplatser och gjort
            dem regionala under detta år, och vi har inte gjort några större
            omorganisationer vad gäller luftfart på Trafikverket.
          </note>
          <note>
            Vi har heller inte uttalat någonting som går i den riktning som
            Penilla Gunther antyder. Att enstaka ledamöter uttrycker sig på
            ett sätt får de står för, men regeringen har väldigt tydligt uttryckt
            att de transportpolitiska målen om god tillgänglighet i hela landet
            gäller. I stora delar av landet innebär det att flyget är en oerhört
            viktig resurs för att kunna transportera sig med rimliga restider
            inte bara till Stockholm. Man måste ha den tillgängligheten inte
            minst för norra Sverige.
          </note>
          <note>
            Jag vill återigen framhålla att det inte är så att statsstöd
            i EU:s mening bara rör stöd från staten till exempel till en regional
            flygplats, utan det är offentligt stöd, och där räknar vi allt
            stöd lika. Det som Penilla Gunther antyder i även sitt senaste
            inlägg, att kommunen nu skulle gå in och täcka upp för att man
            inte får det statliga stödet, stämmer helt enkelt inte. Antingen
            har de här flygplatserna kvalificerat sig för att räknas som en
            tjänst av allmänt ekonomis kt intresse, det vill säga en S G EI
            -flygplats, och då har man möjlighet att få det statliga stödet.
            E ller så har man inte kvalificerat sig för det stödet , och då
            har man inte möjlighet att få ett kommunalt stöd utan att riskera
            att bli återbetalningsskyldig.
          </note>
          <note>
            Det som har hänt i år är inte någon politisk omsvängning i synen
            på de regionala flygplatserna, och det ve t Penilla Gunther väldigt
            väl . Det som har hänt är att EU 2014 ändrade sitt regelverk och
            att Sverige 2015 gör en följdändring i hur och på vilka grunder
            det statliga stödet ska utbetalas och vad flygplatsägarna behöver
            göra för att säkerställa att man kan ta emot det stödet utan risk
            för återbetalning.
          </note>
          <note>
            Nästa år räknar man med att det här ska fungera igen, att det
            nya regelverket har kommit på plats på ett sådant sätt att det
            går att hantera och att den här typen av problem inte uppstår
            igen.
          </note>
          <note>
            Det här är inte en fråga om huruvida staten ska fortsätta att
            betala stöd till flygplatser som har möjlighet att ta emot det
            stödet, utan det är en fråga om en regelförändring som har gett
            upphov till en del förseningar i utbetalningarna och en viss osäkerhet
            kring om alla aktuella flygplatser har varit stödberättigade enligt
            alla de regelverk som finns. Det har också i något fall varit
            fråga om flygplatser som har behövt notifiera statsstödet, eftersom
            man har kommit över vissa gränsvärden och så.
          </note>
          <note>
            I Regeringskansliet bereds just nu ärendet om det krävs ytterligare
            regelförändringar i de nya förordningarna. Detta kommer att hanteras
            under de första månaderna nästa år. I övrigt är det självklart
            så att det är Trafikverket som ska säkerställa att den myndighetsutövning
            man genomför sker på ett sätt som överensstämmer både med svensk
            lagstiftning och med EU:s regelverk.
          </note>
          <note type="speaker">
            Anf. 100 PENILLA GUNTHER (KD):
          </note>
          <note>
            Fru talman! Jag har inte uttalat att kommunerna ska ge ekonomiskt
            stöd i den meningen att de faktiskt ger det, men de kanske måste
            låna ut pengar. Som ansvarig ägare till ett bolag måste kanske
            en kommun eller region kunna lösa en likviditetsbrist.
          </note>
          <note>
            Om statsrådet inte har pengar i plånboken och går och handlar
            går d et knappast att handla, såvida hon inte har ett kort med
            obegränsade tillgångar på. Men låt oss fortfarande hålla oss till
            kontanterna. Om det inte finns kontanter råder en likviditetsbrist.
            Många av bolagen har råkat ut för att hamna i närheten av eller
            rätt i en kontantbrist. Då måste ägaren lösa den bristen på något
            sätt.
          </note>
          <note>
            Det är ingen som har motsatt sig att kriterierna ska uppfyllas
            på allra bästa sätt efter alla lagar och regler. Det är inte där
            frågan ligger. Frågan handlar om hur inte minst Trafikverket,
            departementet och ansvarigt statsråd har hanterat detta.
          </note>
          <note>
            Utredningen från Trafikverket kom redan i oktober november förra
            året. Då har det funnits god tid att samla representanter för
            de regionala flygplatserna och framföra hur lösningen kan skrivas
            för att uppfylla kraven på allra bästa sätt, inte minst i samråd
            med SKL.
          </note>
          <note>
            Där ligger fortfarande min fråga. Varför har man inte agerat
            tidigare och tydligare?
          </note>
          <note type="speaker">
            Anf. 101 Statsrådet ANNA JOHANSSON (S):
          </note>
          <note>
            Fru talman! Jag håller helt med Penilla Gunther om att det är
            olyckligt att flera flygplatser har hamnat i en situation där
            det är svårigheter med både likviditeten och att få svar när de
            kan få de förutsättningar de behöver.
          </note>
          <note>
            Det sker en samordning nu där SKL, Trafikverket och andra berörda
            samverkar för att klargöra vilka krav som ställs på flygplatsägarna
            och på flygplatserna och vad som behövs för att uppfylla kraven
            i det nya regelverket. Det hade varit bra om det arbetet hade
            kommit igång tidigare så att man inte hade behövt hamna i tidsnöd.
            Jag håller definitivt med Penilla Gunther om den analysen.
          </note>
          <note>
            Grundproblemet kvarstår. Det har handlat om en hanteringsfråga
            under det här året. Jag förstår att det är lockande att få detta
            att framstå som flygfientlig regeringspolitik i största allmänhet.
            Jag kan försäkra Penilla Gunther om att någon sådan omsvängning
            i politiken inte föreligger. Exakt samma summa som tidigare var
            avsatt för stöd till regionala flygplatser har avsatts det här
            året och kommande budgetår. Det handlar inte om ett tillbakadragande
            av statens intresse att hålla igång regionala flygplatser.
          </note>
          <note>
            Den flygstrategi som det hänvisades till har påbörjat sitt arbete.
            Där ingår även betydelsen av regionala flygplatser och vilken
            roll flyget ska ha i de framtida transportsystemen. Vi anser att
            flyget har en viktig och naturlig roll, men den utvecklas i takt
            med att andra transportslag också blir effektivare. Det kommer
            inte att ta bort behovet av regionala välfungerande flygplatser.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2015/16:167 om flygskatt i stället
            för utveckling av biobränsle
          </note>
          <note type="speaker">
            Anf. 102 Statsrådet ANNA JOHANSSON (S):
          </note>
          <note>
            Fru talman! Penilla Gunther har frågat finansministern hur en
            eventuell flygskatt ska bidra till ökad lönsamhet för regionala
            flygplatser och flygtrafiken inom landet.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Låt mig först understryka att jag delar Penilla Gunthers uppfattning
            att de regionala flygplatserna fyller en viktig funktion för både
            näringslivets och privatpersoners möjligheter till transporter.
            Det gäller särskilt i de delar av landet som är glest befolkade,
            har långa transportavstånd och där de alternativa transportmöjligheterna
            är begränsade.
          </note>
          <note>
            Regeringen har tillsatt en särskild utredare som ska analysera
            och lämna förslag på hur en skatt på flygresor kan utformas. Syftet
            med att tillsätta en utredning är att se över möjligheterna för
            hur en flygskatt kan bidra till att nå miljökvalitetsmålet Begränsad
            klimatpåverkan. Skattens utformn ing ska samverka med de närings
            ‑ , transport- och regionalpolitiska målen om bland annat jobb,
            tillgänglighet och konkurrenskraft i alla delar av landet. Utredningen
            ska även redovisa en konsekvensanalys för Sveriges icke statliga
            regionala flygplatser respektive statliga flygplatser. Jag har
            ingen möjlighet att på förhand redovisa effekterna för regionala
            flygplatser och flygtrafiken inom landet , då uppdraget redovisas
            till regeringen först den 30 november 2016.
          </note>
          <note type="speaker">
            Anf. 103 PENILLA GUNTHER (KD):
          </note>
          <note>
            Fru talman! Tack, statsrådet, för svaret!
          </note>
          <note>
            Jag förstår att vi inte kan föregå en utredning som nyss tillsatts.
            Men jag tycker att frågan är intressant. Varför tillsätts en utredning
            om flygskatt i stället för att se till att det utvecklas mer miljövänliga
            bränslen och miljövänlig hantering över huvud taget?
          </note>
          <note>
            Nu är det desto roligare att man vet att initiativ har tagits.
            Vi vet att Karlstad flygplats, en regional flygplats, har den
            första stationära anläggningen för biodrivmedel. Swedavia annonserade
            ut i ett pressmeddelande i förra veckan att man tittar över alla
            marktransporter på sina flygplatser i fråga om biobränsle.
          </note>
          <note>
            Låt mig ge ett exempel från stortinget i Norge. Jag är aktiv
            även på nordisk nivå. När stortinget antog den norska statsbudgeten
            den 23 november var man tydlig med att en flygskatt inte är så
            viktig utan snarare att gynna övergången till biobaserat flygbränsle.
          </note>
          <note>
            Då har man valt följande lösning. Landningsavgifterna på de norska
            flygplatserna kommer att reduceras med 25 procent för flygplan
            som flyger på minst 25 procent förnybart bränsle. Avsikten är
            att styra systemet från 2018. Avgiften ska ersätta en kvotplikt
            på 25 procent för biobränsleandelen i flygbränslet. Detta handlar
            om inrikes flyg. Sedan tidigare finns en koldioxidavgift för flyg
            inom Norge.
          </note>
          <note>
            Detta måste ändå på något sätt stimulera tanken hur vi kan göra
            i Sverige. I den förra interpellationsdebatten konstaterade vi
            att de regionala flygplatserna är viktiga. Vi behöver ett fungerande
            inrikesflyg. Statsrådets kollega Damberg sa på näringsutskottets
            möte i går att i fråga om exportstrategin hade han gärna sett
            fler utländska destinationer med direktlinjer till Sverige, inte
            bara till de stora flygplatserna utan till fler flygplatser ute
            i vårt avlånga land. Jag frågade Damberg hur detta ska stimuleras.
          </note>
          <note>
            Denna fråga har stor betydelse för strategin som regeringen ska
            lägga fram om hållbart företagande. Et t företag med självaktning
            vill jobba hållbart på alla sätt, socialt, ekonomiskt, miljömässigt
            och så vidare. Frågan om att resa kommer framöver att vara oerhört
            viktig.
          </note>
          <note>
            Om vi ska ta oss snabbt fram och tillbaka, inte minst till Stockholm
            över dagen, och vi bor ute på landet, ska vi inte angripa ett
            transportslag med en skatt i stället för att angripa det som vi
            vill komma åt med skatten. Om vi vill att det ska bli en bättre
            miljöpåverkan måste en utveckling av biobränsle vara modellen.
          </note>
          <note>
            Hur ser statsrådet på detta?
          </note>
          <note type="speaker">
            Anf. 104 Statsrådet ANNA JOHANSSON (S):
          </note>
          <note>
            Fru talman! Jag tror att man kan konstatera att det här inte
            handlar om antingen eller. Som inte minst de förhandlingar som
            pågått i Paris i veckan har visat står jorden inför en kollaps,
            och det är klart att vi som modernt, rikt föregångsland har att
            ta stort ansvar för att ställa om jorden till en mer hållbar utveckling.
          </note>
          <note>
            Transportsektorn i Sverige står för en orimligt stor, får man
            nog säga, andel av både energianvändningen och inte minst användningen
            av fossila bränslen. Det är klart att en del i att ställa om handlar
            om att utveckla alternativ och att stimulera framväxt av biobränslen,
            eldrift och andra typer av alternativa drivmedel. Men det handlar
            nog också om att ställa om till transportslag som är mer energieffektiva
            och att totalt sett minska transportsektorns klimatpåverkan. Det
            är ju så att även alternativa drivmedel som förbränns ger upphov
            till CO 2 -utsläpp i atmosfären.
          </note>
          <note>
            Vi har satt ett mål att ha en fossiloberoende fordonsflotta till
            2030. Där är biobränslen och annat av väldigt stor betydelse.
            Jag tror att man behöver titta på platser där flyget är kanske
            det enda men åtminstone det bästa alternativet. Där ska flyget
            självklart vara så lite klimatpåverkande som möjligt. Men ibland
            finns det också tillfällen då man behöver stimulera konsumenter
            att välja ett mer hållbart sätt att resa. Det är ju inte så att
            alla flygresor som sker i dag sker mellan platser där det inte
            finns några mer hållbara alternativ.
          </note>
          <note>
            På flygområdet men också på alla andra områden i samhället behöver
            vi med andra ord arbeta med både morot och piska, med ny teknik,
            med begränsande lagstiftning och med pålagor för att med alla
            medel som vi har till vårt förfogande göra allt vi kan för att
            den omställning som måste ske ska ske så fort som möjligt men
            fortfarande utan att hota utvecklingen av de andra två hållbarhetsmålen.
          </note>
          <note>
            Det är det som flygskatteutredningen ska göra – den ska titta
            på hur man kan utforma en flygskatt som får påverkan på att minska
            flygets klimatpåverkan men inte medverkar till att jobbmål eller
            tillgänglighetsmål påverkas negativt. Det är de utredningsdirektiv
            som finns. Jag har svårt att se varför man är så rädd för en utveckling
            som innebär att man kanske ibland behöver använda andra färdmedel
            än flyg när de ur hållbarhetssynpunkt är bättre alternativ.
          </note>
          <note type="speaker">
            Anf. 105 PENILLA GUNTHER (KD):
          </note>
          <note>
            Fru talman! Jag delar statsrådets uppfattning. Jag tycker att
            vi ska ha en strävan att använda alla miljövänliga transportmedel
            som går, absolut.
          </note>
          <note>
            Man kan ta ett sådant enkelt exempel som att många föräldrar
            skjutsar sina barn till skolan i stället för att barnen får cykla,
            som vissa gjorde när de var mindre – mina egna barn , till exempel.
          </note>
          <note>
            Det är klart att man i stort och smått måste tänka på hur man
            agerar. Det är därför jag ifrågasätter en skatt i stället för
            att angripa grundproblemet och det som vi alla vill förbättra.
            Miljövänliga transporter är ju viktiga för Sverige och för hela
            världen.
          </note>
          <note>
            Skulle vi följa det norska exemplet och reducera landningsavgifterna,
            som man har fa ttat beslut om i stortinget, skulle vi också kunna
            hjälpa flygindustrin att ta fram ytterligare miljöförbättrande
            lösningar.
          </note>
          <note>
            Vi kan ju konstatera att statens intäkter från transportpolitiskt
            motiverade tvingande avgif ter för luftfarten var nästan 5 ½ miljard
            kronor förra året. Om man i stället för dessa avgifter, varav
            landningsavgifter och så vidare är merparten, lite grann kan ställa
            om till att se till att det finns mer biobränsle och klimatsmarta
            alternativ även inom flygindustrin är det klart – tror i alla
            fall jag – att det är viktigt för Sverige.
          </note>
          <note>
            Vi lägger miljoner på utvecklingen av besöks- och destinationsnäringen,
            men det spelar ingen roll om besökare inte kan ta sig hit eller
            härifrån. Särskilt för besökare utomlands ifrån, inte minst till
            företag uppe i Norrland eller någon annanstans i landet där man
            har flyg, betyder det här oerhört mycket. Om man dessutom har
            utländska ägare eller utländska chefer och medarbetare som ska
            besöka företaget emellanåt, ska de sätta sig på tåget från Stockholm,
            Göteborg eller någon annanstans? Det tar ytterligare fyra, sex,
            åtta, tio timmar. I så fall tror inte jag att vi kommer att ha
            så många företag med utländska ägare kvar eftersom de tycker att
            det är en erbarmligt dålig idé att sitta så många timmar extra
            för ett kort besök i Sverige.
          </note>
          <note>
            Vi måste också se till sammanhanget. Visst kan man göra en utredning
            av en flygskatt. Men i direktivet, som jag citerar i min interpellation,
            står det så här: ”Genom en skatt på flygresor kan flyget i högre
            utsträckning bära sina egna klimatkostnader. Skatten bör uppmuntra
            konsumenter att välja mer miljövänliga alternativ, vilket i sin
            tur leder till minskade utsläpp och mindre klimatpåverkan.”
          </note>
          <note>
            Genom att skriva på det sättet har man i princip redan tagit
            ställning, menar jag. Då är meningen att det ska tas fram en skatt.
            Man ska inte hitta de andra alternativen. Då blir jag bekymrad,
            och då kvarstår min fråga även där: Vill man så gärna ha en flygskatt
            i stället för att utveckla andra metoder?
          </note>
          <note type="speaker">
            Anf. 106 Statsrådet ANNA JOHANSSON (S):
          </note>
          <note>
            Fru talman! Nej, som jag redan har sagt två eller tre gånger
            handlar det här inte om att ta fram ett förslag på hur en flygskatt
            skulle kunna utformas i stället för andra åtgärder.
          </note>
          <note>
            Det här är en av många åtgärder som sammantaget bidrar till att
            minska transportsektorns – i det här fallet flygets – negativa
            miljö- och klimatpåverkan och samtidigt bidra till de transportpolitiska
            och näringspolitiska målen om fler arbeten, minskad arbetslöshet,
            god tillgänglighet i hela landet, bättre hälsa och så vidare.
            Alla de målen ligger kvar.
          </note>
          <note>
            Det skräckscenario som målas upp i talarstolen – att man inte
            längre skulle kunna flyga till delar av Sverige efter att flygskatten
            är utredd och att man plötsligt skulle behöva sitta på tåget i
            tio timmar i stället – är naturligtvis inte avsikten. Då har vi
            ju inte tillgodosett behoven av möjligheter till jobb och utveckling
            i hela landet och goda transportmöjligheter, utan då är det någonting
            annat. Eftersom de kriterierna är tydligt uttryckta i utredningsdirektiven
            skulle man naturligtvis inte lägga fram ett sådant förslag.
          </note>
          <note>
            Det finns mycket annat man kan göra inom flygbranschen än enbart
            att gå över till biobränslen. Biobränslena är en viktig del, men
            i dagsläget är de så mycket dyrare att det nog inte är realistiskt
            att tro på ett stort genombrott på det området, åtminstone inte
            i närtid. Men det har ju skett väldigt stora effektiviseringar
            när det gäller bränsle inom flyget de senaste åren, inte minst
            när det gäller gröna inflygningar. Hur man planerar rutter, större
            områden som är gemensamma luftrum där man kan välja kortaste resvägen
            och så vidare kommer att bidra ytterligare till det.
          </note>
          <note>
            Jag menar att vi behöver vidta åtgärder på många olika områden,
            vilket totalt sett ska bidra till att flyget minskar sin negativa
            klimatpåverkan med bibehållen möjlighet till utveckling och jobb
            i hela landet och god tillgänglighet i hela landet. Det är svaret.
            Det är de direktiv som utredningen har fått, och det är på de
            direktiven som betänkandet som kommer så småningom kommer att
            baseras.
          </note>
          <note type="speaker">
            Anf. 107 PENILLA GUNTHER (KD):
          </note>
          <note>
            Fru talman! Statsrådet får ursäkta, men jag tillåter mig att
            tvivla, inte minst på grund av det samarbetsparti som Socialdemokraterna
            har. Det är ledsamt med tanke på att vi behöver en miljövänlig
            utveckli ng av alla transportslag. I dag när tunnelbana, pendeltåg
            och fjärrtåg inte h ar fungerat i Stockholmsområdet väljer folk
            att transportera sig på annat sätt. Förhoppningsvis finns det
            många bilar som kör på miljövänligt bränsle.
          </note>
          <note>
            Vi skulle nog inte komma på tanken att använda styrmedel såsom
            högre skatt på olika delar av bilkörningen, alltså på samma sätt
            som man gör med flyget. Flyget har fortfarande en dålig klang
            för många; de har kanske inte hängt med i att det i dag finns
            mer miljövänliga bränslen. I den meningen delar jag statsrådets
            uppfattning att det fortfarande i många fall är för dyrt. Men
            ju mer det används , desto lägre blir så småningom priset. Det
            är något som vi måste sträva efter.
          </note>
          <note>
            Jag vidhåller min fråga som gäller det som norska s tortinget
            har tagit ställning till. Man kan se på saken från olika håll.
            Det som bekymrar mig är det jag tidigare citerade ur direktivet
            och som gäller den eventuella flygskatten, om man vill styra det
            så tydligt eller inte.
          </note>
          <note type="speaker">
            Anf. 108 Statsrådet ANNA JOHANSSON (S):
          </note>
          <note>
            Fru talman! Det står i direktivet att vi vill stimulera konsumenter.
            Jag har också sagt att när det är möjligt bör man välja mer miljö-
            och klimateffektiva transportsätt.
          </note>
          <note>
            Men det är fortfarande så att en flygskatt ska utformas på ett
            sätt som inte äventyrar målen om jobb och utveckling samt god
            tillgänglighet i hela landet. De behöver balanseras, och det är
            därför båda delarna finns med i utredningsuppdraget.
          </note>
          <note>
            Det är nog inte så att flyget nödvändigtvis har dålig klang,
            men flyget har ganska dåliga värden när det gäller klimat- och
            miljöanpassning jämfört med många andra transportslag. Det innebär
            att på sträckor där flyget kanske inte är det mest hållbara valet
            av transportslag är det br a om människor väljer ett annat mer
            hållbart transportsätt.
          </note>
          <note>
            Samtidigt ska flyget utvecklas på det positiva sätt som är nödvändigt
            när det gäller alternativa drivmedel, mer bränslesparande framförande
            och så vidare. Det är naturligtvis jätteviktigt. Men det finns
            också tillfällen när flyget med lätthet och med positiva resultat
            skulle kunna ersättas av till exempel snabbtåg.
          </note>
          <note>
            Vi behöver inte styra bara med det ena , utan vi behöver styra
            med alla tillgängliga medel vi har. Det ska ske på ett sätt som
            tillgodoser behovet av god tillgänglighet i hela landet. Vi ska
            ha såväl jobb och tillväxt som möjlighet att leva i hela landet.
            Vi ska också nå våra klimat- och miljömål, och där behöver flyget
            ta sin andel.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2015/16:221 om ökad konkurrens på
            järnvägen
          </note>
          <note type="speaker">
            Anf. 109 Statsrådet ANNA JOHANSSON (S):
          </note>
          <note>
            Fru talman! Jessica Rosencrantz har frågat mig om jag anser att
            det är positivt med ökad konkurrens på det svenska järnvägsnätet
            samt vilka åtgärder jag vidtagit för att främja konkurrens på
            järnvägsnätet och slutligen vilka initiativ jag är beredd att
            ta för att ytterligare stimulera till en ökad konkurrens på likvärdiga
            villkor på järnvägsnätet.
          </note>
          <note>
            Inledningsvis vill jag klargöra att ett väl fungerande järnvägsnät
            är en högt prioriterad fråga för regeringen.
          </note>
          <note>
            Sedan oktober 2010 råder fritt tillträde för persontrafik på
            järnväg under förutsättning att operatören innehar erforderliga
            tillstånd för att driva trafiken. Etablerade aktörer på marknaden
            har av lätt insedda skäl en fördel genom sina sedan tidigare inarbetade
            relationer med exempelvis innehavare av depåer eller tillgång
            till ett väl etablerat biljettsystem. Konkurrensneutral tillgång
            till dessa tjänster skulle bidra till konkurrens på mer lika villkor.
          </note>
          <note>
            Utredningen om järnvägens organisation lämnar inom kort sitt
            slutbetänkande. Den har bland annat som uppgift att ta ställning
            till om en mer samlad förvaltning av spår och terminalanläggningar
            bör etableras för att förbättra tillgången till sådana tjänster.
          </note>
          <note>
            I fråga om ett konkurrensneutralt biljettsystem finns sedan en
            tid en etablerad oberoende försäljningskanal av tågbiljetter via
            www.resrobot.se där samtliga tågaktörer säljer sina biljetter.
            En intern utredning på Näringsdepartementet presenterade i februari
            2015 ett antal förslag i syfte att utifrån ett resenärsperspektiv
            förbättra möjligheterna till information kring resealternativ
            och prisinformation vid kollektivtrafikresor. Förslagen remitterades
            under våren 2015 och bereds nu vidare inom Regeringskansliet.
          </note>
          <note>
            Järnvägens signalsystem är naturligtvis konkurrensneutralt i
            det att det inte gör skillnad på vilket järnvägsföretag som trafikerar
            linjen. Däremot finns det tekniska skillnader mellan olika tågtyper
            som medför begränsningar i vilken hastighet tåget kan köras.
          </note>
          <note>
            En ökad konkurrens kan vara positiv om det leder till nya valmöjligheter
            för resenärerna. Den nya konkurrenssituationen ställer dock ökade
            krav på järnvägssystemet för att nyttan av konkurrensen ska komma
            resenärerna till del. I slutbetänkandet från Utredningen om järnvägens
            organisation, som lämnas senast den 23 december, behandlas många
            av frågorna kring hur järnvägens funktionssätt kan förbättras.
            Jag ser fram emot att få ta del av utredningens resultat.
          </note>
          <note type="speaker">
            Anf. 110 JESSICA ROSENCRANTZ (M):
          </note>
          <note>
            Fru talman! Tack, statsrådet, för svaret! Det är trevligt att
            stå här igen och debattera. Vi stod ju här så sent som i går.
          </note>
          <note>
            Frågan handlar om konkurrens på järnvägen. Den enskilda resenären
            har haft möjlighet, åtminstone i teorin, att välja mellan flera
            olika tågbolag när hon eller han gjort sin resa. Möjligheten att
            välja flygbolag har funnits länge, vilket lett till pressade priser,
            fler flygbolag och attraktiva upplägg för resenären. Förhoppningsvis
            kan vi, tack vare en avreglering, se samma utveckling på tågsidan,
            alltså fler aktörer, fler avgångar, lägre priser. Det skulle vara
            helt i linje med den ambition som vi alla har, att få ett ökat
            tågresande i vårt land.
          </note>
          <note>
            Vi kan nog konstatera att konkurrensen inte riktigt har tagit
            fart. Vi ser ganska få aktörer som faktiskt har vågat satsa på
            den svenska marknaden. Ett exempel som ofta nämns är MTR, som
            numera trafikerar sträckan Stockholm – Göteborg. När man diskuterar
            med de aktörer som både har vågat satsa och som kanske funderar
            på att satsa nämner de ett antal utmaningar som fortfarande finns
            i systemet, och det är om dem min interpellation handlar.
          </note>
          <note>
            Aktörerna beskriver att det fortfarande finns kvar en del förturer
            för den tidigare monopolisten i systemet. Flera av dem nämner
            jag i min interpellation och statsrådet i sitt svar. Det handlar
            om att, i det här fallet, SJ får förtur vad gäller tåglägen och
            att de har bättre tillgång till depåer. Men det finns också en
            diskussion om att signalsystem et är bättre anpassat för SJ:s
            tåg än för de andras.
          </note>
          <note>
            Sammantaget innebär det problem vad gäller konkurrensen, inte
            minst när vi bokar biljetter. Den hemsida som vi alla förmodligen
            går in på när vi bokar våra tågbiljetter är www.sj.se, och där
            finns inte alla aktörer med, till exempel inte MTR.
          </note>
          <note>
            Därför är min fråga – här söker jag inte någon politisk konflikt
            utan mer en diskussion – hur vi kan åstadkomma en fungerande konkurrens,
            som jag tror att vi alla inser kan vara till gagn för resenärerna.
            Förs det några resonemang med Trafikverket och Transportstyrelsen,
            som är de huvudsakliga myndigheter som har att hantera frågan
            från politikens sida? Ser statsrådet att det finns mer att göra?
          </note>
          <note>
            Jag är fullt medveten om utredningen av Gunnar Alexandersson,
            och vi väntar alla med stort intresse på huvudbetänkandet. Finns
            det något som statsrådet menar att vi kan göra för att främja
            en fungerande konkurrens som inte bara blir i teorin utan också
            i praktiken?
          </note>
          <note type="speaker">
            Anf. 111 Statsrådet ANNA JOHANSSON (S):
          </note>
          <note>
            Fru talman! Jag skulle möjligen vilja invända på en punkt. Det
            är inte så att signalsystemet är anpassat efter en viss operatörs
            tåg, utan snarare har vissa operatörer köpt in tåg som är anpassade
            efter signalsystemet eftersom signalsystemet ju är äldre än, vågar
            jag påstå, samtliga tåg som i dag trafikerar järnvägsnätet.
          </note>
          <note>
            Det innebär att signalsystemet i sig naturligtvis inte är en
            konkurrens ­ nackdel i den meningen att det skulle ha anpassats
            efter den tidigare statl ­ iga monopolisten. Det handlar om att
            alla tåg som inte har korglutning, som det i det här fallet handlar
            om, med det befintliga signalsystemet tvingas köra med lägre hastighet.
            Det gäller oavsett vilken operatör som äger tågen.
          </note>
          <note>
            Samtidigt har konkurrensen på spåret ökat dramatiskt under de
            här åren, framför allt till följd av att den regionala trafiken
            och kollektivtrafiken har ökat mycket.
          </note>
          <note>
            En möjlig förklaring till att fjärrtågen inte har fått samma
            utveckling på konkurrenssidan är att det är stora investeringsåtaganden
            för att komma in på en sådan marknad. Kollektivtrafikmyndigheterna
            äger i allmänhet det rullande materialet, det vill säga – på svenska
            – lok och vagnar. Det gör att den som vill gå in och lägga bud
            på att driva trafiken inte behöver köpa in tåg och vagnar själv
            utan kan ta över det som myndigheten redan äger och sedan köra
            trafiken tills nästa upphandling sker.
          </note>
          <note>
            Något sådant förfarande finns inte inom fjärrtrafiken, utan där
            kan vem som helst som har erforderliga tillstånd gå in och ansöka
            om ett tågläge och sedan köra trafik. Men det bygger på att man
            har gjort antagandet att de tunga investeringar som krävs betalar
            sig.
          </note>
          <note>
            Det finns mycket att titta på. Det har kanske inte något egenvärde
            i sig att det kör många olika bolag på banan. Jag tror att få
            resenärer håller med om att det är önskvärt. Det som är önskvärt
            är att man får en tillförlitlig järnväg som har en god tillgänglighet,
            det vill säga en turtäthet och bekvämlighet som är attraktiv,
            och – inte minst – att vi får ökad punktlighet. Allt detta samverkar
            på olika sätt.
          </note>
          <note>
            Det blir ett lite snävt perspektiv att bara ha som målsättning
            att ha fler aktörer på spåret. Här handlar det om att förbättra
            järnvägens attraktivitet som helhet.
          </note>
          <note>
            Nyttjandet av den befintliga infrastrukturen kan till och med
            bli mer ineffektivt med en omfattande konkurrens på spåret. Om
            det är två eller tre bolag som kör halvtomma eller tredjedelstomma
            tåg i stället för att ett bolag kör ett fullt tåg har vi inte
            uppnått så mycket. Det riskerar också att göra det både dyrare
            och sämre för resenärerna.
          </note>
          <note>
            Om konkurrens är bra eller dåligt beror lite grann på vad det
            leder till. Målet för oss är att tågtrafiken ska fungera för resenärerna
            och att de samhällsfunktioner som tåget ska svara mot fungerar
            på ett bra sätt.
          </note>
          <note type="speaker">
            Anf. 112 JESSICA ROSENCRANTZ (M):
          </note>
          <note>
            Fru talman! Jag tycker faktiskt att det är synd att statsrådet
            nästan är tydligare i sitt muntliga svar än i sitt skriftliga
            med att konkurrens inte är så våldsamt viktigt.
          </note>
          <note>
            På de flesta, för att inte säga alla, andra marknader kan vi
            konstatera att när det finns flera alternativ bidrar det till
            en större press på dem som agerar på marknaden att pressa sina
            kostnader, bli effektivare och erbjuda ett bättre utbud till kunden.
          </note>
          <note>
            Som vi var inne på gäller detta inte minst på flygsidan. Jag
            tror att väldigt få önskar sig en tillvaro där till exempel SAS
            är det enda verksamma flygbolaget, utan de flesta tycker att det
            är rätt bra att kunna gå in på flygstolen.se eller vad det nu
            kan vara och söka sig fram till det flygbolag som erbjuder den
            mest attraktiva rutten.
          </note>
          <note>
            Jag är medveten om att det finns skillnader mellan hur flyget
            fungerar och hur järnvägen fungerar, men nog finns det stor potential
            att få en bättre prispress som gynnar resenärerna även på järnvägen.
          </note>
          <note>
            Det är ganska intressant att även SJ, som verkligen hade kunnat
            tjäna på att vara monopolist, i alla sammanhang där jag har träffat
            dem säger att de välkomnar konkurrens, för den gör att de också
            måste effektivisera och se över sina fasta kostnader och sitt
            utbud till resenärerna.
          </note>
          <note>
            För min del skulle jag nog säga att det finns ett egenvärde i
            konkurrens. Sedan måste man naturligtvis följa utvecklingen och
            se att den blir precis som vi önskar. Just nu är konkurrensen
            delvis en pappersprodukt som inte finns i praktiken alla gånger,
            men om vi kan få verklig konkurrens tror jag att vi kan se till
            att både priserna sänks och avgångarna för resenärerna blir fler.
          </note>
          <note>
            Jag har en följdfråga. Transportstyrelsen har till uppgift att
            bevaka marknaden, också på järnvägen. När vi hade ett seminarium
            här i huset för ett antal veckor sedan och bjöd in Transportstyrelsen
            menade de att de förvisso har det uppdraget men att det delvis
            bara är ett pappersuppdrag. De uppfattar inte att de politiska
            signalerna är sådana att de ska prioritera uppgiften och faktiskt
            bevaka konkurrensen på järnvägen.
          </note>
          <note>
            Min fråga till statsrådet är: Tycker man att Transportstyrelsens
            uppgift är viktig, och kan man tänka sig att förtydliga uppdraget
            och bli tydligare i sitt utkrävande av det uppdrag som redan finns?
          </note>
          <note>
            Det är bekymmersamt om Transportstyrelsen kommer fram till att
            den är den aktör som ska bevaka att det finns en fungerande konkurrens
            och hur denna utvecklas men att det inte verkar vara en viktig
            fråga för politiken. Hur ser statsrådet på det? Kan man tänka
            sig att bli tydligare i uppdraget till Transportstyrelsen?
          </note>
          <note type="speaker">
            Anf. 113 Statsrådet ANNA JOHANSSON (S):
          </note>
          <note>
            Fru talman! Om det är otydligt vilket uppdrag olika myndigheter
            har är vi alltid beredda att se över och vid behov göra förtydliganden.
            Det är klart att de uppgifter man har ska fungera på ett bra sätt.
            Det finns inte något motstånd mot det.
          </note>
          <note>
            Men jag tror att man behöver se att järnvägen är en helt annan
            verksamhet. Det är ett system på ett sätt som väldigt få andra
            trafikslag är. Kapacitetsutnyttjandet är ganska stort, inte överallt
            men på väldigt många ställen, det vill säga: Det finns inte plats.
          </note>
          <note>
            Det är inte bara konkurrens mellan olika bolag, utan framför
            allt är det konkurrens om spårutrymme. Hur konkurrensen bidrar
            till positiva effekter skiljer sig åt lite grann i järnvägssystemet
            jämfört med andra marknader eller områden där det är mer fritt
            och det inte finns ett kapacitetstak på samma sätt som på järnvägen.
          </note>
          <note>
            Man behöver ta hänsyn till järnvägens väldigt specifika förutsättningar
            vid utformningen. Det räcker inte att bara säga: Ju fler aktörer
            vi har på spåret, desto bättre kommer det att bli. Så enkla samband
            finns det inte när det gäller järnvägen.
          </note>
          <note>
            Kvaliteten i infrastrukturen är helt avgörande för om järnvägen
            som sådan blir konkurrenskraftig. Som vi pratade om här i går
            avsätter vi medel, 1,2 miljarder, i nästa års budget för att vårda
            och förbättra kvaliteten på befintlig infrastruktur. Det är som
            sagt helt avgörande.
          </note>
          <note>
            Vi behöver också tillföra ny kapacitet. Det blir inte bättre
            av att fler konkurrerar på befintliga spår, utan vi behöver se
            till att vi kan utöka trafiken så att de som vill åka eller transportera
            gods kan göra det på ett bra sätt.
          </note>
          <note>
            Med det vill jag peka på att det finns ytterligare en aspekt
            i detta som inte berörs av konkurrensutsättningen på resenärssidan,
            nämligen att pendeltrafiken, som har sin logik, konkurrerar med
            fjärrtrafiken, som har en helt annan logik, och med godstrafiken,
            som har ytterligare en helt annan logik.
          </note>
          <note>
            Att bara titta på konkurrensen på ett av dessa logikområden blir
            lite snävt. Av alla dessa skäl välkomnar jag Alexanderssons utredning
            och förhoppningen att kunna bena ut om järnvägens förutsättningar
            är annorlunda än många andra sektorers. Därför krävs lite andra
            åtgärder än att bara säga att många aktörer leder till förbättrad
            verksamhet.
          </note>
          <note>
            Jag är ganska säker på att sambanden inte är riktigt så enkla.
          </note>
          <note type="speaker">
            Anf. 114 JESSICA ROSENCRANTZ (M):
          </note>
          <note>
            Fru talman! Det finns mycket i dessa frågor vi behöver fördjupa
            oss i.
          </note>
          <note>
            Som statsrådet säger är det A och O att se till att vi har en
            järnväg som har en adekvat standard. Vi är helt överens om att
            satsa på drift och underhåll så att vi får en järnväg som är att
            lita på. Då blir säkert fler aktörer villiga och beredda att köra
            också.
          </note>
          <note>
            Man ska dock inte beskriva det som att det blir vilda västern
            bara för att det är fler aktörer, utan som statsrådet vet finns
            det ett system där man söker tåglägen och får tillstånd att trafikera.
          </note>
          <note>
            I detta sammanhang tror jag att det är alldeles utmärkt att det
            finns flera aktörer som är med och villiga att köra våra tåg.
            Därmed kan vi som sagt effektivisera våra transporter och ge resenärerna
            fler avgångar och lägre priser.
          </note>
          <note>
            Sedan är det inte det enda svaret. Det ska jag verkligen säga.
            Det behövs en översyn av både det ena och det andra. Drift och
            underhåll är en sak som vi var inne på.
          </note>
          <note>
            Jag tror att vi generellt i den här branschen behöver en diskussion
            om produktivitetsutveckling när det gäller allt från upphandling
            till hur vi gör våra underhållsinsatser. Det finns en mängd olika
            diskussioner som är värda att föra här.
          </note>
          <note>
            Det som har varit synd på sistone, framför allt när det gäller
            underhållssidan, är att vi delvis har fastnat i en diskussion
            om ett återförstatligande eller ej. Den utredning av Gunnar Alexandersson,
            som det refereras mycket till, är väldigt tydlig med att återförstatligande
            är fel väg att gå när det gäller underhåll.
          </note>
          <note>
            Min förhoppning inför de kommande debatterna om konkurrens beträffande
            underhåll och på trafiksidan är att vi försöker bevaka vad forskningen
            och de experter som vi har satt att bevaka detta säger.
          </note>
          <note>
            Vi kan konstatera att hela EU egentligen blickar åt det svenska
            hållet och följer efter oss vad gäller konkurrens på järnvägen.
            Vi har inte minst det fjärde järnvägspaket som förhandlas för
            tillfället.
          </note>
          <note>
            Jag hoppas att vi båda följer Gunnar Alexanderssons utredning
            men också tar till oss av slutsatserna. Han har varit tydlig med
            att konkurrens har varit bra när det gäller underhåll av järnvägen.
          </note>
          <note type="speaker">
            Anf. 115 Statsrådet ANNA JOHANSSON (S):
          </note>
          <note>
            Fru talman! Hur man tolkar slutsatserna i det tidigare lämnade
            delbetänkandet lär vi återkomma till mer än en gång här i kammaren.
          </note>
          <note>
            Men just när det gäller den här frågan: De delar som berörs handlar
            till exempel om det Jessica Rosencrantz var inne på, tåglägestilldelning
            och hur man prioriterar. Om det uppstår en bristsituation och
            en konkurrens handlar det om hur man fördelar tåglägen mellan
            olika typer av trafik och mellan olika operatörer.
          </note>
          <note>
            Det är oerhört komplicerad och komplex materia. Man kan tänka
            sig att arbeta med hur man sätter banavgifter, som blir styrande
            för hur attraktivt det blir att ansöka om tåglägen vid vissa tidpunkter
            och på vissa spår. Men det är naturligtvis ett ganska trubbigt
            instrument. Man kan ju tänka sig att det finns trafik som är oerhört
            viktig att den kommer fram men som inte har samma betalningsförmåga
            som annan typ av trafik, som har högre intjänandeförmåga.
          </note>
          <note>
            Det är verkligen inte enkelt. Jag ser fram emot Alexanderssons
            utredning, framför allt för att få ett bättre kunskapsunderlag
            för en fortsatt diskussion. Det uppdrag som Alexandersson har
            fått är enormt. Det är vitt och brett, djupt och högt. Jag har
            inga förhoppningar om att få serverat svart på vitt lösningen
            på alla problem. Men jag tror att det kommer att ge oss förutsättningar
            för att föra en mer nyanserad och möjligen initierad diskussion
            om vad som behövs för att åtgärda de här problemen på järnvägen.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2015/16:222 om alkobommar i hamnar
          </note>
          <note type="speaker">
            Anf. 116 Statsrådet ANNA JOHANSSON (S):
          </note>
          <note>
            Fru talman! Sten Bergheden har frågat mig om jag avser att följa
            riksdagens beslut att sätta upp alkobommar i svenska hamnar.
          </note>
          <note>
            Regeringen vill intensifiera arbetet för en trygg och säker vägtrafik.
            En viktig del i detta är att förebygga och förhindra rattfylleri.
            För att fortsätta ligga i framkant behöver vi, med nollvisionen
            som målbild, titta på nya, smarta lösningar. En sådan lösning
            är alkobommar i våra stora färjehamnar. Regeringen hade därför
            redan före riksdagens tillkännagivande förberett ett uppdrag till
            Trafikverket om att undersöka möjligheterna att införa alkobommar
            i vissa hamnar. Trafikverket har nu lämnat sin rapport.
          </note>
          <note>
            Det är viktigt att ständigt utvärdera och pröva metoder och arbetssätt
            för effektiva kontroller och för att öka trafiksäkerheten. Trafikverket
            har i arbetet samarbetat med en rad aktörer på området, bland
            andra Transportstyrelsen, Polismyndigheten, Tullverket och Kustbevakningen,
            för att få en så bred bild som möjligt av hur resurserna för kontroll
            i hamnarna kan användas på ett smart sätt.
          </note>
          <note>
            Min utgångspunkt är att alkobommar är en intressant möjlighet
            för att förhindra rattfylleri från färjetrafiken. Vi måste nu
            gå igenom rapporten och dess slutsatser för att se hur vi kan
            gå vidare för att få till stånd effektiva åtgärder mot rattfylleri.
          </note>
          <note type="speaker">
            Anf. 117 STEN BERGHEDEN (M):
          </note>
          <note>
            Fru talman! Tack för svaret, ministern!
          </note>
          <note>
            Anledningen till att vi står här och diskuterar frågan är framför
            allt att försöksverksamheten med alkobommarna har pågått sedan
            Alliansen tog initiativ till det 2012. Man har provat dem i både
            Göteborg och Stockholm, med mycket gott resultat. Man har avlämnat
            fyra rapporter under resans gång, för att påtala de fördelar och
            brister som finns med systemet.
          </note>
          <note>
            I trafikutskottet är vi överens om att vi tycker att detta är
            en bra lösning att gå vidare med, och trafikutskottet och sedan
            också riksdagen har fattat beslut om att i princip säga ja till
            att implementera alkobommar vid våra gränser, i hamnområdena.
          </note>
          <note>
            Det är bra att vi är överens så långt. Men sedan kommer vi till
            det arbete som regeringen ska göra för att förverkliga detta,
            och då börjar det bli lite knackigt, tycker jag.
          </note>
          <note>
            Det känns tydligt att vi är överens om tagen och vill ha alkobommar
            för att få bort onyktra chaufförer. På de vanliga vägnäten kan
            det vara 1 av 500, men i hamnarna kan det vara ända upp till 3–4
            av 500 som är påverkade. Alkobommar är ett bra och effektivt sätt
            att gallra både vanliga bilister och yrkeschaufförer. Om det inte
            är något problem rullar man rätt igenom, och det tar ingen tid
            utan flyter på. Men om det är problem är det klart att det slår
            ifrån, och då blir det större provtagning och eventuella straffåtgärder
            för vederbörande.
          </note>
          <note>
            Vi har hållit på med detta sedan 2012 och hade nog förväntat
            oss något nu, när försöket är klart. Inga försök är på gång, och
            det är tillfälligt stängt i Stockholm. I valrörelsen 2014 – och
            även före det – vet jag vilken diskussion det var när vi flyttade
            alkobommarna från Göteborg till Stockholm och de inte skulle vara
            kvar i Göteborg längre utan plockas bort. Då testade man ett tag
            i Stockholm.
          </note>
          <note>
            När vi nu kommer till läget att det är klart för att sätta upp
            alkobom ­ marna börjar regeringen tillsätta nya utredningar för
            att påtala alla eventu ­ ella problem som kan finnas. Men detta
            är redan utrett och klart, och det finns problembeskrivningar
            i rapporterna. Vi måste självklart ha en an ­ svarsfördelning
            mellan polis, tull, kustbevakning och eventuella väktare eller
            annan kontrollpersonal som kan behövas – det förstår jag mycket
            väl. Men vi måste samtidigt kunna säga till våra hamnområden och
            våra gräns ­ stationer ”Avsätt plats, för vi har tänkt införa
            detta så snabbt som möjligt!” så att de börjar planera. Annars
            är risken att de plockar ned de gränsstatio ­ ner som fortfarande
            kan finnas kvar i vissa delar av landet.
          </note>
          <note>
            Fru talman! Mina frågor till ministern blir: När har ni gått
            igenom rapporten färdigt? När kan vi förvänta oss någon form av
            besked och beslut? När har vi alkobommar i våra hamnar? När får
            vi stopp på de rattonyktra förare som tar sig ut den vägen? Det
            är fyra mycket enkla frågor.
          </note>
          <note type="speaker">
            Anf. 118 Statsrådet ANNA JOHANSSON (S):
          </note>
          <note>
            Fru talman! Jag kan börja med att ställa en kontrollfråga till
            Sten Bergheden: Hur mycket pengar hade den förra regeringen avsatt
            för att inte bara försöksverksamheten skulle kunna avslutas i
            god ordning utan också verksamheten skulle kunna permanentas?
            Det hade varit intressant att höra hur stort engagemanget i frågan
            var när man faktiskt hade möjlighet att fatta de besluten.
          </note>
          <note>
            Regeringen tog i våras, den 9 april, beslut om att uppdra åt
            Trafikverket att utreda hur automatiska nykterhetskontroller skulle
            kunna införas i vissa hamnar. I uppdraget ingick att analysera
            vilka hamnar som kan vara aktuella utifrån parametrar som trafikvolymer
            , kostnader, nytta och effekt er. Redovisningen skulle, förutom
            förslag till den lagstiftning om finansiering som krävs, innehålla
            förslag till i vilka hamnar alkobommar borde införas den närmaste
            tiden och på vilken längre sikt samt en tidsplan för det. Vid
            utförandet av uppdrag skulle Trafikverket samråda med Transportstyrelsen,
            Polismyndigheten, Kustbevakning en, Tullverket och b randförsvaret
            samt övriga berörda aktörer. Det är vad regeringen faktiskt har
            gjort på det här området.
          </note>
          <note>
            Jag har lite svårt att se på vilket sätt vi från regeringens
            sida hade kunnat hantera detta annorlunda än genom att se på vilket
            sätt ett genomförande skulle kunna ske, vilka kostnader som skulle
            uppstå, vilka organisatoriska konsekvenser som skulle kunna uppstå
            och hur man kan hantera dem.
          </note>
          <note>
            Nu har vi fått tillbaka den utredning som vi gav Trafikverket
            i uppdrag att göra. Det visar sig då att Trafikverket inte är
            övertygat om att alkobommar är den mest effektiva metoden för
            att stävja rattonykterhet i trafiken. Det är baserat på den samverkan
            som man enligt utredningsuppdraget har haft med andra myndigheter.
          </note>
          <note>
            Därför behöver vi nu fundera över hur vi går vidare med detta.
            Vi anser fortfarande att den försöksverksamhet som har varit igång
            har visat på mycket positiva effekter. Det handlar bland annat
            om det som är mycket uppenbart, det vill säga att de som kör av
            färjan med för hög promillehalt helt enkelt blir stoppade. Det
            är ganska uppenbart för alla att den delen är positiv. Men även
            en positiv preventiv effekt har visat sig.
          </note>
          <note>
            Syftet med denna verksamhet är egentligen inte att haffa rattfyllerister.
            Syftet är att minska rattonykterheten på vägen. Det betyder att
            ju fler som kör av färjan nyktra, desto bättre är det. Den effekten
            har man haft med dessa automatiska nykterhetskontroller, även
            när de inte har varit igång. Jag tror att det förtjänar att sägas
            i debatten att det faktum att de står där och att man riskerar
            att de faktiskt är igång när man kör av har haft en stor preventiv
            påverkan. Detta har utvärderingen av försöksverksamheten visat.
          </note>
          <note>
            Regeringen har därför för avsikt att gå vidare med frågan. Däremot
            behöver vi naturligtvis ta ställning till hur detta ska finansieras.
            Men vi måste också se till att de resurser som ändå krävs från
            tull, polis och andra myndigheter finns på plats, så att detta
            inte bara blir en pappersprodukt utan att man faktiskt också är
            överens om att detta är det mest effektiva sättet att arbeta.
          </note>
          <note type="speaker">
            Anf. 119 STEN BERGHEDEN (M):
          </note>
          <note>
            Fru talman! Jag tackar för detta svar. I rapporterna står det
            bland annat att det är mycket effektivt med tanke på personal
            att kunna göra så pass många kontroller. Det går åt så få personer
            för att testa en hel båt. Därför är detta mycket resurseffektivt.
          </note>
          <note>
            Precis som ministern säger handlar det om att dessa stationer
            finns uppställda där och att man verkligen bemannar dem fullt
            ut, så att man verkligen tar dessa chaufförer när de kommer in
            med båtarna. För att ställa upp detta i hamnarna behövs det ingen
            fördelning i fråga om ansvarsområden och så vidare.
          </note>
          <note>
            Jag förväntade mig att ministern skulle gå fram lite tydligare
            och peka med hela handen och tala om att vi ska ha upp dessa alkobommar
            i dessa hamnar. Men jag har inte uppfattat att några signaler
            har gått ut. I stället går man nu vidare med att läsa rapporter.
          </note>
          <note>
            Man säger också när det gäller denna utredning att man kan tänka
            sig en ny försöksperiod. Är det någonting som vi har haft så är
            det en försöksperiod sedan 2012 och som bara pekar på positiva
            saker. En ny försöksperiod kan därför verkligen inte behövas.
            Nu handlar det mer om att gå från en försöksverksamhet till en
            permanent verksamhet i våra hamnområden.
          </note>
          <note>
            Jag tror att det är viktigt att vi håller lite tempo här för
            att faktiskt verkställa det som riksdagen ändå har beslutat. Jag
            är helt övertygad om att det finns i stort sett en total enighet
            i riksdagen om att vi vill få upp dessa alkobommar i våra hamnar.
            Det handlar nog mest om viljan, kraften och orken från ministern
            och regeringen att få dessa förslag så snabbt som möjligt på bordet,
            så att vi kan ta beslut om dem. Det var den handlingskraften som
            jag eftersträvade och önskade och att detta skulle ske lite snabbare
            när ni tog över regeringsmakten, med tanke på den tid som ändå
            har gått sedan det har blivit känt hur positivt detta är.
          </note>
          <note>
            Självklart är det så, precis som ministern säger, att vi är ute
            efter att detta ska ha en avskräckande effekt. Men det handlar
            också om att ta dessa personer. Varje person som är onykter och
            tar sig ut från dessa hamnar är en samhällsfara av stora mått.
            Framför allt gäller det den tunga trafiken. Det kan vara många
            människoliv som går till spillo på grund av berusade chaufförer.
            Det finns därför mycket att tjäna på att stoppa dessa personer,
            både i form av pengar och i form av undvikande av mänskligt lidande.
          </note>
          <note>
            Jag vill också bemöta ministern när hon säger att det inte fanns
            några pengar. Men vi har finansierat denna försöksverksamhet hela
            vägen fram tills den var färdig. Detta är genomfört. Men nu måste
            ministern ta vid och lägga in mer pengar om man vill gå vidare
            med detta.
          </note>
          <note>
            Såvitt jag förstår finns det nu ingen vilja att fortsätta försöksverksamheten.
            Nu ska man utreda ansvarsfördelningen.
          </note>
          <note>
            Återigen är mina enkla frågor: När har vi dem på plats? Det är
            det vi vill från Sveriges riksdag. Vi har gett regeringen i uppdrag
            att verkställa detta, och vi förväntar oss en snabb återkoppling.
            Jag vill inte att vi till slut ska landa så hårt här i riksdagen
            att vi tycker att detta har gått för långsamt så att vi i riksdagen
            själva börjar driva denna viktiga fråga. Vi hoppas och tror att
            ministern och regeringen förstår allvaret i att vi vill ha dessa
            alkobommar på plats. Vi har hela åkerinäringen, chaufförer och
            andra här i landet med oss. Det finns alltså ett brett stöd i
            samhället för att få dem på plats.
          </note>
          <note>
            Kan ministern ange någon form av tidsplan? När kommer vi att
            ha dessa alkobommar på plats? Har ministern och regeringen mer
            konkret någon idé om hur de ska vidare?
          </note>
          <note type="speaker">
            Anf. 120 Statsrådet ANNA JOHANSSON (S):
          </note>
          <note>
            Fru talman! Låt mig börja med att rätta Sten Bergheden på en
            punkt. Försöksverksamheten var inte fullt finansierad ända fram
            till utvärderingen. Vi fick ganska panikartat, får jag nog säga,
            skjuta till ytterligare medel för att försöksverksamheten skulle
            kunna fortsätta fram till att utvärderingen var klar. Det gjorde
            regeringen förra året.
          </note>
          <note>
            Regeringen har vidtagit åtgärden att vi har gett Trafikverket
            ett ganska tydligt uppdrag att ta fram ett svar på följande frågor:
            Vilka hamnar? Hur fort kan det gå? Vad kostar det? Hur kan man
            säkerställa att dessa resurser finns på plats?
          </note>
          <note>
            Jag har läst rapporten. Det är inte så att vi läser så vansinnigt
            långsamt. Däremot behöver vi mer tid på oss. I och med det svar
            som Trafikverket har gett med anledning av detta uppdrag behöver
            vi naturligtvis fundera på hur vi tar denna fråga vidare för att
            säkerställa att vi får en bättre nykterhetskontroll i våra hamnar.
          </note>
          <note>
            Sedan vidhåller jag att målsättningen inte är att sätta fast
            folk. Målsättningen är att alla som kör är nyktra och inte drogpåverkade
            utan kan framföra fordonen på ett säkert sätt. Det gäller både
            tung och lätt trafik, men självklart gäller det i synnerhet den
            tunga trafiken. Där menar jag att just den preventiva funktionen
            med dessa automatiska nykterhetskontroller har varit väl så viktig
            som själva funktionen att stoppa dem som har alkohol i blodet
            när de kör av färjan. Det är naturligtvis oerhört viktigt att
            de blir stoppade. Men det allra bästa är om ingen någonsin kör
            av ett fordon från en färja med alkohol i kroppen. Om vi kan få
            en sådan effekt är mycket vunnet med det.
          </note>
          <note>
            Vi återkommer när vi har funderat över hur vi ska gå vidare med
            de svar som vi har fått från Trafikverket. Det är rätt meningslöst
            att bara sätta upp den tekniska utrustningen i ett antal hamnar
            lite hipp som happ. Om detta ska få en verklig effekt måste det
            också finnas resurser, och tull, polis och andra måste göra bedömningen
            att detta är ett effektivt och bra sätt att upprätthålla nykterheten
            i trafiken och därmed också tillskjuta de resurser som är nödvändiga.
            Det är ju inte bommarna i sig som är problemet här, utan det handlar
            också om att de behöver bemannas och att man behöver säkerställa
            att det finns resurser för att ta hand om resultatet om någon
            faktiskt fastnar i kontrollen.
          </note>
          <note>
            Vi fortsätter alltså att jobba på. Sten Bergheden och andra behöver
            inte fundera över vad regeringens vilja är, eftersom den är tydligt
            uttryckt i det uppdrag som Trafikverket fick. Men det är klart
            att när vår expertmyndighet som har fått detta uppdrag svarar
            att det kan finnas andra mer effektiva sätt måste vi naturligtvis
            ta till oss den informationen och värdera den. Något annat vore
            mycket märkligt.
          </note>
          <note type="speaker">
            Anf. 121 STEN BERGHEDEN (M):
          </note>
          <note>
            Fru talman! Först ska jag kommentera det som sas om expertmyndigheten.
            Delar av denna expertmyndighet har faktiskt varit med i det försöksprojekt
            som MHF har bedrivit. Dessa saker är därför inga nyheter. Man
            har lämnat fyra rapporter totalt sett, och detta har pågått hela
            tiden. Därför borde man vara väl införstådd med vad som kan komma
            fram och bli problem.
          </note>
          <note>
            Läser man detta tydligt har MHF också lagt fram olika tänkbara
            förslag på hur man kan lösa personalproblem och annat för att
            komma närmare detta. Det har gjorts ett utförligt arbete där det
            tydligt pekas på att man kan lösa detta.
          </note>
          <note>
            Detta är en svensk produkt. När jag var och tittade på detta
            i Frihamnen här i Stockholm var det danskar som var där och tittade
            och som var intresserade av att ha detta i Danmark.
          </note>
          <note>
            Låt oss nu inte hamna i det läget att vi tar fram en bra idé
            i Sverige, alltså att vi tar fram ett försök, gör en bra utvärdering
            och rapport och lägger fram alla förslag, och sedan lyckas inte
            den nya regeringen verkställa detta och se till att det kommer
            på plats! Låt oss inte hamna i läget att det händer något, och
            så hinner några andra länder före i processen och lyckas snabbare!
            Då är det ett rätt lågt betyg till vår handlingskraft här i landet.
          </note>
          <note>
            Ta nu chansen! Vi har gjort grovjobbet med försöksarbetet, och
            vi har lagt fram förslaget. Det ligger färdigt på ert bord; där
            ligger en massa förslag på hur man kan lösa detta. Ert jobb i
            regeringen är nu att sammanställa detta och återkomma till riksdagen
            med ett tydligt förslag på hur vi kan verkställa det och sätta
            upp alla alkobommar enligt riksdagens tillkännagivande och önskemål.
          </note>
          <note>
            Jag tackar för debatten, ministern och fru talman, och jag önskar
            infrastrukturministern en god jul.
          </note>
          <note type="speaker">
            Anf. 122 Statsrådet ANNA JOHANSSON (S):
          </note>
          <note>
            Fru talman! Jag glömde säga en sak i mitt förra inlägg. Sten
            Bergheden uttryckte sig som att riksdagen har gett regeringen
            ett uppdrag, och ifall någon som sitter och lyssnar kanske tror
            att riksdagen kan ge regeringen uppdrag vill jag säga att det
            naturligtvis inte är så. Riksdagen kan tillkännage sin mening
            för regeringen, men sedan är det regeringen som har ansvaret att
            återkomma till riksdagen med en beskrivning av hur man har hanterat
            denna mening. Det är dock inte så att riksdagen styr regeringen
            i den meningen att man ger den uppdrag.
          </note>
          <note>
            Däremot styr regeringen sina myndigheter, och det ska vi göra
            på ett sådant sätt att det inger förtroende både hos myndigheterna
            och – självklart – hos medborgarna. Det är precis ett sådant uppdrag
            vi just nu förbereder i Regeringskansliet, så jag ber att få återkomma.
          </note>
          <note>
            Jag tackar för interpellationen och ber att få önska ledamoten
            och talmannen en god jul.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2015/16:227 om kollektivtrafikens
            framtid
          </note>
          <note type="speaker">
            Anf. 123 Statsrådet ANNA JOHANSSON (S):
          </note>
          <note>
            Fru talman! Erik Ottoson har frågat mig vilka åtgärder jag avser
            att vidta för att säkerställa att effekterna av den nya kollektivtrafiklagen
            faller ut väl och i enlighet med intentionerna samt vad jag avser
            att vidta för åtgärder för att bota eventuella barnsjukdomar.
          </note>
          <note>
            En väl fungerande kollektivtrafik är en mycket viktig del av
            transportsystemet. Den ser bland annat till att hundratusentals
            människor varje dag kan ta sig till och från arbete och skola
            på ett miljömässigt bra sätt. Med stor sannolikhet kommer betydelsen
            att bli ännu större framöver, i takt med att svenska städer växer
            i storlek. Jag tycker att det är viktigt att kollektivtrafiken
            blir attraktivare för att fler ska välja att resa med sådana färdmedel.
          </note>
          <note>
            Kollektivtrafiklagen är ett verktyg för att skapa goda förutsättningar
            för att tillhandahålla kollektivtrafik av tillfredsställande kvalitet
            och omfattning. Lagen delegerar ansvaret för regional kollektivtrafik
            till kommuner och landsting och anger att uppgiften ska utföras
            av den regionala kollektivtrafikmyndigheten i varje län. Vidare
            innehåller lagen regler som träffar kollektivtrafikföretagen.
          </note>
          <note>
            Kollektivtrafiklagen trädde i kraft den 1 januari 2012. Regeringen
            gav redan 2011 i uppdrag till Trafikanalys att till och med 2014
            utvärdera utvecklingen på marknaden efter att den nya kollektivtrafiklagen
            trätt i kraft. En av Trafikanalys slutsatser är att avskaffandet
            av den sista formella restriktionen för ett öppet marknadstillträde
            för kommersiell kollektivtrafik inte har inneburit försämrade
            möjligheter för de regionala kollektivtrafikmyndigheterna.
          </note>
          <note>
            Ett annat medel som staten förfogar över för att förbättra kollektivtrafiken
            är att utveckla den övergripande transportinfrastrukturen, främst
            i form av vägar och järnvägar. För utvecklingen av infrastrukturen
            pågår en planeringsprocess som kommer att leda fram till att regeringen
            under innevarande mandatperiod fattar beslut om en ny nationell
            plan.
          </note>
          <note>
            Sveriges kollektivtrafik står inför flera utmaningar, varav en
            av de största är att kostnaden för trafiken ökar mer än vad resandet
            gör. En sådan utveckling är naturligtvis oroande om man likt mig
            anser att en utvecklad kollektivtrafik bidrar till en positiv
            utveckling av tillgänglighet och stadsmiljöer.
          </note>
          <note>
            Vad gäller lokal och regional kollektivtrafik anser jag att den
            även i fortsä tt ningen till stor del kommer att vara en uppgift
            för de regionala kollektivtrafikmyndigheterna. Det är mycket viktigt
            att samspelet mellan planering av kollektivtrafik och fysisk samhällsplanering
            utvecklas positivt. Det gäller därför att ge de regionala kollektivtrafikmyndigheterna
            bra förutsättningar att utveckla sin verksamhet.
          </note>
          <note>
            Mitt svar på Erik Ottosons fråga är att jag noga kommer att följa
            utvecklingen på kollektivtrafikmarknaden. Jag kommer att vid behov
            prova ytterligare åtgärder för att förbättra förutsättningarna
            för att människor ska välja att resa med kollektivtrafik.
          </note>
          <note type="speaker">
            Anf. 124 ERIK OTTOSON (M):
          </note>
          <note>
            Fru talman! Jag tackar statsrådet för svaret. Jag och statsrådet
            håller med varandra om vikten av kollektivtrafiken och dess oerhört
            viktiga del i att vi på ett mer effektivt och klimatsmart sätt
            ska kunna resa, egentligen oavsett var någonstans man befinner
            sig.
          </note>
          <note>
            Alliansregeringen tog sin utgångspunkt i den nya kollektivtrafiklag
            som fanns och som innebar ganska stora förändringar just i hur
            man organiserar det här med kollektivtrafik och vad man får och
            inte får göra. Tidigare var det mycket svårare att som extern
            aktör – alltså inte ett landsting, ett kommunförbund eller i vissa
            fall en kommun – komma in på kollektivtrafikmarknaden. Det fanns
            väldigt höga barriärer, och det var bitvis förbjudet. Detta är
            viktiga steg i rätt riktning för att öka mångfalden men också
            öka prispressen på kollektivtrafikresor i hela landet, både lokalt
            och regionalt.
          </note>
          <note>
            Det anknyter också lite grann till det statsrådet nämner i sitt
            svar om kostnadsutvecklingen på kollektivtrafikmarknaden. Den
            kostnadsutveck ­ lingen finns ju främst inom den så kallade upphandlade
            trafiken som de regionala kollektivtrafikmyndigheterna upphandlar
            hos olika bolag för att få sin trafik utförd, men jag tror att
            man på sikt kommer att behöva se en än större mångfald av kollektivtrafik
            för att fortsätta pressa priserna.
          </note>
          <note>
            Det finns dock en rad olika frågetecken som uppstår när man genomför
            så här stora reformer. Det finns ingen reform som är utan barnsjukdomar,
            utan man måste hela tiden vara vaksam på det som kan uppkomma.
            En sådan sak har statsrådet redan diskuterat med kollegan Jessica
            Rosencrantz tidigare i dag, nämligen biljettfrågan. Det är egentligen
            inte bara en fråga för järnvägen utan i lika stor utsträckning
            en fråga för den lokala kollektivtrafiken i våra städer och regioner.
          </note>
          <note>
            Om det är så att jag bestämmer mig för att starta ett bussbolag,
            har alla tillstånd som krävs och anmäler detta kan jag med två
            veckors varsel börja köra busstrafik i linjeformat eller något
            annat format i den avsedda regio ­ nen. Det blir dock svårt eller
            ibland omöjligt att få sälja mina biljetter i samma kanaler som
            den regionala kollektivtrafikmyndigheten gör.
          </note>
          <note>
            Jag var själv delaktig när Stockholms läns landsting skulle ta
            fram sin första regionala kollektivtrafikstrategi, kollektivtrafikplan
            eller vad alla dessa papper vi sysslar med nu heter. Där var man
            tvungen att göra avvägningen till exempel hur vi hanterar ett
            läge där det kommer en extern aktör som vill vara en del av det
            biljettsystem som finns i Stockholmsregionen, alltså Accessystemet
            som Storstockholms Lokaltrafik har administrerat så här långt.
          </note>
          <note>
            Man inser ju att intentionen i lagen är att det ska gå att få
            tillgång till det biljettsystemet för att det ska vara så få barriärer
            som möjligt, för poängen med lagen är att det ska vara så få barriärer
            som möjligt. Det finns dock ingenting i lagen som reglerar detta,
            och det är en sådan sak man måste hålla ögonen på. Statsrådet
            nämnde reserobot.
          </note>
          <note>
            Jag kommer i mitt nästa inlägg att komma in lite grann på det
            här med gränsdragning mellan vad som ska vara trafikplikt och
            inte trafikplikt. Trafikplikt är alltså det man kan besluta om
            ska bedrivas under den regionala kollektivtrafikmyndighetens paraply,
            och det kan också skattesubventioneras. All annan trafik ska föras
            på helt marknadsmässiga villkor. Det gör ju också att det är skadligt
            om man lägger för stor trafikplikt på ett område och slår ut andra
            alternativ som skulle kunna vara bärkraftiga.
          </note>
          <note>
            Vi börjar med den första frågan om biljetter. Hur ser statsrådet
            på detta?
          </note>
          <note type="speaker">
            Anf. 125 Statsrådet ANNA JOHANSSON (S):
          </note>
          <note>
            Fru talman! Det här med biljettsystem är en intressant fråga.
            Det handlar bland annat om det Erik Ottoson frågar om, men det
            finns egentligen betydligt fler frågor. Det handlar till exempel
            om att kunna koppla ihop olika typer av resande inom ramen för
            en och samma resa. Jag kanske reser en del av vägen med hyrcykel,
            och sedan tar jag mig fram en bit med kollektivtrafik i form av
            buss, tunnelbana, spårvagn eller någonting annat. Sedan kanske
            jag avslutar med taxi när jag ska hem på kvällen – eller någon
            annan kombination.
          </note>
          <note>
            Att kunna ha alla de funktionerna i en och samma applikation
            hade naturligtvis underlättat olika typer av intermodalt resande,
            och jag tror att det är en utveckling som vi kommer att se mer
            och mer av. Det handlar inte enbart om konkurrens inom en viss
            kollektivtrafikmyndighets område, utan det handlar också om att
            man ibland korsar länsgränser. Människor kan bo på en sida av
            en länsgräns och arbeta på en annan, vilket innebär att man behöver
            åka med två länstrafikbolag och då behöver ha två biljetter.
          </note>
          <note>
            Det här är egentligen en betydligt större fråga än den som interpella
            ­ tionen gällde.
          </note>
          <note>
            Jag tror att det är svårt att statligt styra fram ett biljettsystem
            som alla ska anpassa sig till. Däremot tror jag att det finns
            goda skäl att understödja en utveckling där aktörerna själva samordnar
            sig eller på olika sätt under ­ lättar för resenärerna att köpa
            biljetter på ett mer modernt sätt. Tekniken har på ganska kort
            tid utvecklats till att ge helt andra möjligheter till de olika
            kombinationerna, till exempel genom molntjänster, än vad som var
            fallet för bara några år sedan. Då är det naturligtvis viktigt
            att informa ­ tionen om tidtabeller, priser och så vidare finns
            tillgänglig i ett dataformat som gör att man kan bygga ett system
            kring den.
          </note>
          <note>
            Frågan om tillgänglighet i form av att enkelt kunna få tag i
            biljetter eller på annat sätt få ta del av en viss typ av trafik
            tycker jag verkligen är oerhört viktig fråga att arbeta vidare
            med. Det pågår ganska mycket arbete, bland annat inom Samtrafikens
            ram där Resrobot är det konkreta resultatet, och där det fortsätter
            att utvecklas olika typer av modeller för hur det här skulle kunna
            se ut i framtiden.
          </note>
          <note type="speaker">
            Anf. 126 ERIK OTTOSON (M):
          </note>
          <note>
            Fru talman! Jag tackar statsrådet för det utvecklade svaret.
          </note>
          <note>
            Jag delar uppfattningen att det är en långt mycket större fråga
            än den jag ställde i interpellationen. Tiden är begränsad och
            man får isolera frågorna ibland. Det här var ett försök att komma
            vidare.
          </note>
          <note>
            Jag håller med statsrådet om att det är ett viktigt arbete som
            görs inom Samtrafiken kring Resrobot. Det var något som branschen
            själv till stora delar plockade fram, men också efter tydliga
            besked från Näringsdepartementet. Den dåvarande infrastrukturministern
            Catharina Elmsäter-Svärd sa: Om marknaden inte klarar av det här
            själv och branschen inte tar det här ansvaret kommer vi att behöva
            gå fram på politisk väg och tvinga fram detta på det ena eller
            andra sättet.
          </note>
          <note>
            Nu har man ju kommit en bit på vägen. En av mina följdfrågor
            till statsrådet blir då: Är statsrådet redo att ha en lika tydlig
            kommunikation som hennes företrädare vad gäller de fortsatta stegen
            i detta? Det finns ju möjligheter att till exempel börja betrakta
            den formen av system som grundläggande infrastruktur för att kunna
            bedriva trafik på likvärdiga villkor, till exempel att en busshållplats
            eller ett stationsspår måste beredas tillträde till den formen
            av digital infrastruktur på likvärdiga villkor – om det är Resrobot
            eller någonting annat.
          </note>
          <note>
            Resrobots stora problem är att den inte är en särskilt väletablerad
            och välkänd kanal för försäljning av biljetter. Vi är väldigt
            få som har den applikationen i våra mobiltelefoner, även om den
            är väldigt välkonstruerad.
          </note>
          <note>
            Jag återkommer i alla fall till detta med gränsdragningen mellan
            trafikplikt och icke trafikplikt. Jag tror att det är en av de
            absolut viktigaste delarna i den här lagen att följa upp, för
            det ger ju väldigt stora friheter för de regionala kollektivtrafikmyndigheterna
            att själva fatta beslut om vad som är och inte är trafikplikt.
            Det är ganska väl tilltaget.
          </note>
          <note>
            Som regional kollektivtrafikmyndighet finns det en risk att man
            lägger lite för mycket trafikplikt och börjar köra subventionerad
            trafik på sträckor som egentligen är bärkraftiga utifrån sitt
            eget resandeunderlag, då betalningen för att åka på den sträckan
            täcker hela kostnaden. Ändå blir det en skattesubvention på detta.
            Jag tror att man ska försöka akta sig för att låta den situationen
            uppstå i framför allt regioner där det bor lite fler och där många
            pendlar på ungefär samma stråk där man kan uppnå denna kritiska
            massa och nå bärkraftiga linjer.
          </note>
          <note>
            Jag är jätteintresserad av att lyssna på hur statsrådet resonerar
            om vilka undersökningar man kan göra. Har man gått för långt eller
            inte gått tillräckligt långt? Man kanske borde förlägga ännu fler
            linjer i områden med trafikplikt.
          </note>
          <note>
            Det intermodala resandet och mobiliteten är en väldigt spännande
            verksamhet. Den återkopplar till stor del till det vi lite snabbt
            talade om tidigare, nämligen kostnadsökningen inom kollektivtrafiken
            men också sättet man väljer att upphandla kollektivtrafiken. Det
            finns ju exempel på områden som tidigare har varit belagda med
            kollektivtrafik med statiska busslinjer har planer på att gå över
            till helt anropsstyrd kollektivtrafik som inte kommer att gå i
            linjetrafik alls utan vara helt on demand. På det sättet räknar
            man med att kunna pressa priserna avsevärt.
          </note>
          <note>
            Det finns ju möjlighet för statsrådet att i samverkan mellan
            Närings ­ departementet och SKL arbeta fram underlag, hjälp och
            stöd för fler regio ­ nala kollektivtrafikmyndigheter att agera
            och upphandla på det viset. Kan det vara av intresse? Är det någonting
            som statsrådet kan vara intresserad av att göra?
          </note>
          <note type="speaker">
            Anf. 127 Statsrådet ANNA JOHANSSON (S):
          </note>
          <note>
            Fru talman! Jag tror att man ska börja med att fundera över vad
            det är som är målsättningen med att vi har kollektivtrafik. Det
            är naturligtvis att så många som möjligt, till en så skälig kostnad
            som möjligt, med så hög tillgänglighet som möjligt och med så
            hög effektivitet som möjligt ska kunna röra sig. Det gäller inte
            minst de som arbetspendlar och exempelvis de som pendlar mellan
            bostad och skola. Det är samhällets syfte med att tillhandahålla
            kollektivtrafik.
          </note>
          <note>
            Det finns säkert linjer som skulle vara ekonomiskt bärkraftiga.
            Men det är inte riktigt så enkelt att det bara är efterfrågan
            i marknadsekonomins renaste och mest förenklade form som ligger
            vid handen här, utan det är också resenärernas behov. Att inte
            ha en betalningsförmåga som är nivå med vad det skulle kosta att
            betala resans faktiska kostnad är ju inte detsamma som att man
            inte har behov av att resa på sträckan. Här handlar det inte enbart
            om att kommersiellt tillgodose en marknadsefterfrågan, utan det
            handlar också om att tillgodose samhällets totala behov av rörlighet,
            framkomlighet och tillgänglighet.
          </note>
          <note>
            Det finns egentligen inget enkelt svar på frågan om vad som är
            lagom, tillräckligt, för mycket eller för lite upphandlad trafik
            där man använder trafikplikten, utan det är en bedömning som måste
            göras. Det är nog svårt att se att det är någon annan än de regionala
            kollektivtrafikmyndigheterna som kan göra bedömningen av vilka
            behov av trafik som befolkningen i den egna regionen har, som
            är det som trafikplikten ytterst ska utgå från. Det är svårt att
            ge ett bättre svar än så på den frågan.
          </note>
          <note>
            När det gäller den andra frågan är det SKL som har ansvaret för
            att samordna att de regionala kollektivtrafikmyndigheterna förbättrar
            sin upphandlingskapacitet och kompetens men också hur man kan
            lära av varandras smarta kollektivtrafikupplägg. Ett upplägg som
            fungerar i innerstan här i Stockholm är förmodligen ett ganska
            dåligt upplägg i glesbygd i Norrlands inland. Därför behöver man
            både kunna lära av likartade kommuner och ha et t lärande över
            lag om hur man kan samverka mellan olika trafikslag.
          </note>
          <note>
            Jag tror också att den tekniska utvecklingen ger helt nya möjligheter
            att samordna vanlig kommersiell taxi med särskild kollektivtrafik,
            exempelvis färdtjänst, skolskjuts och sjukresor, och med anropsstyrd
            kollektivtrafik. I vissa typer av glesbygd tror jag att det skulle
            kunna vara en framkomlig väg. Och det finns säkert liknande upplägg
            som också skulle kunna vara positiva. Men jag tror att det vore
            olyckligt om detta styrdes från Näringsdepartementet. De regionala
            kollektivtrafikmyndigheterna, både Svensk kollektivtrafik och
            SKL, har en betydligt viktigare roll att spela i ett sådant arbete.
          </note>
          <note type="speaker">
            Anf. 128 ERIK OTTOSON (M):
          </note>
          <note>
            Fru talman! Jag delar uppfattningen att det inte ska styras från
            Näringsdepartementet. Men Näringsdepartementet och framför allt
            infrastrukturministern kan ju ha en betydande och ledande roll
            i att påmana, stimulera och verka för att ett sådant arbete kommer
            till stånd.
          </note>
          <note>
            Man kan använda sitt, i brist på ett bättre begrepp, politiska
            ledarskap för att försöka få detta till stånd. I kontakter med
            till exempel SKL eller genom tydliga signaler till marknaden kan
            man föra fram att om dessa problem på kollektivtrafikmarknaden
            inte löses av er verksamhet kommer vi att mot vår vilja vara tvungna
            att från statligt håll gå in och styra upp detta.
          </note>
          <note>
            Oavsett utförare har regeringen som leder landet och vi som lagstiftar
            i detta hus ett ansvar för att se till att det funkar.
          </note>
          <note>
            Det jag är ute efter är att vi inte ska behöva låta det stå i
            träda för att sedan återkomma till det och inte finna någon annan
            utväg än att börja lagstifta om sådant vi egentligen inte vill
            lagstifta om.
          </note>
          <note>
            Vad gäller det intermodala resandet och upphandling håller nog
            statsrådet och jag helt och hållet med varandra. Vi kommer att
            kunna hitta nya intressanta sätt att göra detta på.
          </note>
          <note>
            Så till gränsdragningsfrågan när det gäller trafikplikt. Jag
            hävdar inte att man ska ta bort trafikplikten, och jag delar uppfattningen
            att en stor del av kollektivtrafiken kommer att behöva vara subventionerad
            utifrån behov av kollektivtrafik som kanske inte på marknadsmässiga
            villkor bär sig helt och hållet.
          </note>
          <note>
            Det vore dock synd om man höll tillbaka sådant som inte behöver
            kosta skattepengar och frivilligt utan att det är nödvändigt betalar
            skattepengar för sådant som kunde vara gratis för skattekollektivet
            givet att det fick rätt förutsättningar och att man inte subventionerade
            sönder den marknaden.
          </note>
          <note>
            Har statsrådet någon tanke om det?
          </note>
          <note type="speaker">
            Anf. 129 Statsrådet ANNA JOHANSSON (S):
          </note>
          <note>
            Fru talman! Jag svarade nog på den frågan i mitt tidigare inlägg.
            Jag tror att denna bedömning måste göras utifrån de lokala och
            regionala förutsättningarna i varje regional kollektivtrafikmyndighet.
            Det är där man vet hur de kommersiella förutsättningarna ser ut
            och framför allt hur befolkningens behov ser ut. Jag tror att
            det är svårt att styra hur dessa bedömningar ska göras, utan det
            måste avgöras från fall till fall.
          </note>
          <note>
            Om syftet med den nya kollektivtrafiklagen var att man skulle
            få en lång rad andra aktörer som skulle köra linjetrafik i kollektivtrafiken
            på kommersiella villkor så har det inte uppfyllts. Det är så ovanligt
            att man kan säga att det nästan inte förekommer andra aktörer
            i den typen av trafik.
          </note>
          <note>
            Det har gjort att behovet av att öppna befintliga biljettsystem
            för andra aktörer har varit mycket litet. Det förekommer, men
            det är en mycket liten del. Det här är ju en marknad som egentligen
            inte är en marknad utan både en samhällsnyttighet och en tjänst
            man betalar för.
          </note>
          <note>
            Diskussionen handlar ganska ofta om i vilken utsträckning man
            ska gå in och styra och i vilken utsträckning man ska ha en fri
            marknad. Den frågan kommer inte heller fortsättningsvis gå att
            ge ett enkelt svar på, för det finns för- och nackdelar med olika
            system.
          </note>
          <note>
            Jag tycker att man kan säga att som helhet fungerar dagens system
            väl. Vi behöver dock se till att kostnadsökningarna hålls på en
            rimlig nivå och att vi får en positiv utveckling av antalet och
            framför allt andelen som väljer kollektivtrafik framför andra
            färdmedel.
          </note>
          <note>
            Överläggningen var härmed avslutad.
          </note>
          <note>
            § 24 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2015/16:52 Riksrevisionens rapport om regeringens jämställdhetssatsning
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med fredagen den 15 januari
            2016 .
          </note>
          <note>
            Motion
          </note>
          <note>
            med anledning av skr. 2015/16:50 Riksrevisionens rapport om regeringens
            styrning av SOS Alarm
          </note>
          <note>
            2015/16:3285 av Mikael Jansson m.fl. (SD)
          </note>
          <note>
            § 25 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 december
          </note>
          <note>
            2015/16:264 Dämpat söktryck
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:265 Karensvillkor för företagare som fyllt 55 år
          </note>
          <note>
            av Hans Rothenberg (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:266 Kvinnors företagande
          </note>
          <note>
            av Hans Rothenberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:267 Den fortsatta processen om piratkopiering
          </note>
          <note>
            av Jörgen Warborn (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:268 Beslutsrationalitet
          </note>
          <note>
            av Stig Henriksson (V)
          </note>
          <note>
            till försvarsminister Peter Hultqvist (S)
          </note>
          <note>
            § 26 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 december
          </note>
          <note>
            2015/16:474 Arbetsmiljöarbetet på svenska arbetsplatser
          </note>
          <note>
            av Katarina Brännström (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:475 Behov av mer åtgärder för socialtjänsten
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            § 27 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 10 december
          </note>
          <note>
            2015/16:396 FN:s Syriensändebud Staffan de Mistura
          </note>
          <note>
            av Karin Enström (M)
          </note>
          <note>
            till statsminister Stefan Löfven (S)
          </note>
          <note>
            2015/16:409 Situationen i Irak
          </note>
          <note>
            av Lotta Johnsson Fornarve (V)
          </note>
          <note>
            till utrikesminister Margot Wallström (S)
          </note>
          <note>
            § 28 Kammaren åtskildes kl. 14.54 .
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 10 anf. 39 (delvis),
          </note>
          <note>
            av talmannen därefter till och med § 18 anf. 88 (delvis) och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Avsägelse
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2015/16:234 om läget i Palestina
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 TORBJÖRN BJÖRLUND (V)
          </note>
          <note>
            Anf. 3 Utrikesminister MARGOT WALLSTRÖM (S)
          </note>
          <note>
            Anf. 4 TORBJÖRN BJÖRLUND (V)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 TORBJÖRN BJÖRLUND (V)
          </note>
          <note>
            Anf. 7 Utrikesminister MARGOT WALLSTRÖM (S)
          </note>
          <note>
            § 7 Svar på interpellation 2015/16:241 om tillfällig paus i flyktingmottagandet
          </note>
          <note>
            Anf. 8 Justitie- och migrationsminister MORGAN JOHANSSON (S)
          </note>
          <note>
            Anf. 9 JOHAN FORSSELL (M)
          </note>
          <note>
            Anf. 10 Justitie- och migrationsminister MORGAN JOHANSSON (S)
          </note>
          <note>
            Anf. 11 JOHAN FORSSELL (M)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            Anf. 13 JOHAN FORSSELL (M)
          </note>
          <note>
            Anf. 14 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellationerna 2015/16:136 och 145 om skydds-
            och licensjakt
          </note>
          <note>
            Anf. 15 Statsrådet SVEN-ERIK BUCHT (S)
          </note>
          <note>
            Anf. 16 ULF BERG (M)
          </note>
          <note>
            Anf. 17 EMMA NOHRÉN (MP)
          </note>
          <note>
            Anf. 18 Statsrådet SVEN-ERIK BUCHT (S)
          </note>
          <note>
            Anf. 19 ULF BERG (M)
          </note>
          <note>
            Anf. 20 EMMA NOHRÉN (MP)
          </note>
          <note>
            Anf. 21 Statsrådet SVEN-ERIK BUCHT (S)
          </note>
          <note>
            Anf. 22 ULF BERG (M)
          </note>
          <note>
            Anf. 23 Statsrådet SVEN-ERIK BUCHT (S)
          </note>
          <note>
            § 9 Svar på interpellation 2015/16:197 om åtgärder mot vargattacker
          </note>
          <note>
            Anf. 24 Statsrådet SVEN-ERIK BUCHT (S)
          </note>
          <note>
            Anf. 25 ULF BERG (M)
          </note>
          <note>
            Anf. 26 EMMA NOHRÉN (MP)
          </note>
          <note>
            Anf. 27 Statsrådet SVEN-ERIK BUCHT (S)
          </note>
          <note>
            Anf. 28 ULF BERG (M)
          </note>
          <note>
            Anf. 29 EMMA NOHRÉN (MP)
          </note>
          <note>
            Anf. 30 Statsrådet SVEN-ERIK BUCHT (S)
          </note>
          <note>
            Anf. 31 ULF BERG (M)
          </note>
          <note>
            Anf. 32 Statsrådet SVEN-ERIK BUCHT (S)
          </note>
          <note>
            § 10 Svar på interpellation 2015/16:203 om livet på landsbygden
          </note>
          <note>
            Anf. 33 Statsrådet SVEN-ERIK BUCHT (S)
          </note>
          <note>
            Anf. 34 ANETTE ÅKESSON (M)
          </note>
          <note>
            Anf. 35 Statsrådet SVEN-ERIK BUCHT (S)
          </note>
          <note>
            Anf. 36 ANETTE ÅKESSON (M)
          </note>
          <note>
            Anf. 37 Statsrådet SVEN-ERIK BUCHT (S)
          </note>
          <note>
            Anf. 38 ANETTE ÅKESSON (M)
          </note>
          <note>
            Anf. 39 Statsrådet SVEN-ERIK BUCHT (S)
          </note>
          <note>
            § 11 Svar på interpellation 2015/16:214 om drivkrafter och marginalskatter
          </note>
          <note>
            Anf. 40 Finansminister MAGDALENA ANDERSSON (S)
          </note>
          <note>
            Anf. 41 ERIK ANDERSSON (M)
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 ERIK ANDERSSON (M)
          </note>
          <note>
            Anf. 44 FREDRIK SCHULTE (M)
          </note>
          <note>
            Anf. 45 Finansminister MAGDALENA ANDERSSON (S)
          </note>
          <note>
            Anf. 46 ERIK ANDERSSON (M)
          </note>
          <note>
            Anf. 47 FREDRIK SCHULTE (M)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            § 12 Svar på interpellation 2015/16:216 om halveringen av RUT-avdraget
          </note>
          <note>
            Anf. 49 Finansminister MAGDALENA ANDERSSON (S)
          </note>
          <note>
            Anf. 50 HELENA BOUVENG (M)
          </note>
          <note>
            Anf. 51 ERIK ANDERSSON (M)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 HELENA BOUVENG (M)
          </note>
          <note>
            Anf. 54 ERIK ANDERSSON (M)
          </note>
          <note>
            Anf. 55 FREDRIK SCHULTE (M)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            Anf. 57 HELENA BOUVENG (M)
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            § 13 Svar på interpellation 2015/16:218 om bankskatt
          </note>
          <note>
            Anf. 59 Finansminister MAGDALENA ANDERSSON (S)
          </note>
          <note>
            Anf. 60 MARIA PLASS (M)
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Anf. 62 MARIA PLASS (M)
          </note>
          <note>
            Anf. 63 Finansminister MAGDALENA ANDERSSON (S)
          </note>
          <note>
            Anf. 64 MARIA PLASS (M)
          </note>
          <note>
            Anf. 65 Finansminister MAGDALENA ANDERSSON (S)
          </note>
          <note>
            § 14 Svar på interpellation 2015/16:134 om skjutningar i storstadsområden
          </note>
          <note>
            Anf. 66 Statsrådet ANDERS YGEMAN (S)
          </note>
          <note>
            Anf. 67 JOHAN HEDIN (C)
          </note>
          <note>
            Anf. 68 Statsrådet ANDERS YGEMAN (S)
          </note>
          <note>
            Anf. 69 JOHAN HEDIN (C)
          </note>
          <note>
            Anf. 70 Statsrådet ANDERS YGEMAN (S)
          </note>
          <note>
            Anf. 71 JOHAN HEDIN (C)
          </note>
          <note>
            Anf. 72 Statsrådet ANDERS YGEMAN (S)
          </note>
          <note>
            § 15 Svar på interpellation 2015/16:165 om den olagliga konkurrensen
            på våra vägar
          </note>
          <note>
            Anf. 73 Statsrådet ANDERS YGEMAN (S)
          </note>
          <note>
            Anf. 74 STEN BERGHEDEN (M)
          </note>
          <note>
            Anf. 75 Statsrådet ANDERS YGEMAN (S)
          </note>
          <note>
            Anf. 76 STEN BERGHEDEN (M)
          </note>
          <note>
            Anf. 77 Statsrådet ANDERS YGEMAN (S)
          </note>
          <note>
            Anf. 78 STEN BERGHEDEN (M)
          </note>
          <note>
            Anf. 79 Statsrådet ANDERS YGEMAN (S)
          </note>
          <note>
            § 16 Svar på interpellation 2015/16:190 om återinförande av beredskapspolis
          </note>
          <note>
            Anf. 80 Statsrådet ANDERS YGEMAN (S)
          </note>
          <note>
            § 17 Svar på interpellation 2015/16:194 om fler poliser i utsatta
            områden
          </note>
          <note>
            Anf. 81 Statsrådet ANDERS YGEMAN (S)
          </note>
          <note>
            Anf. 82 ELLEN JUNTTI (M)
          </note>
          <note>
            Anf. 83 Statsrådet ANDERS YGEMAN (S)
          </note>
          <note>
            Anf. 84 ELLEN JUNTTI (M)
          </note>
          <note>
            Anf. 85 Statsrådet ANDERS YGEMAN (S)
          </note>
          <note>
            Anf. 86 ELLEN JUNTTI (M)
          </note>
          <note>
            Anf. 87 Statsrådet ANDERS YGEMAN (S)
          </note>
          <note>
            § 18 Svar på interpellation 2015/16:152 om full fart för självkörande
            bilar
          </note>
          <note>
            Anf. 88 Statsrådet ANNA JOHANSSON (S)
          </note>
          <note>
            Anf. 89 MATHIAS SUNDIN (L)
          </note>
          <note>
            Anf. 90 Statsrådet ANNA JOHANSSON (S)
          </note>
          <note>
            Anf. 91 MATHIAS SUNDIN (L)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            Anf. 93 MATHIAS SUNDIN (L)
          </note>
          <note>
            Anf. 94 Statsrådet ANNA JOHANSSON (S)
          </note>
          <note>
            § 19 Svar på interpellation 2015/16:159 om utarmning av det regionala
            flyget i Sverige
          </note>
          <note>
            Anf. 95 Statsrådet ANNA JOHANSSON (S)
          </note>
          <note>
            Anf. 96 PENILLA GUNTHER (KD)
          </note>
          <note>
            Anf. 97 Statsrådet ANNA JOHANSSON (S)
          </note>
          <note>
            Anf. 98 PENILLA GUNTHER (KD)
          </note>
          <note>
            Anf. 99 Statsrådet ANNA JOHANSSON (S)
          </note>
          <note>
            Anf. 100 PENILLA GUNTHER (KD)
          </note>
          <note>
            Anf. 101 Statsrådet ANNA JOHANSSON (S)
          </note>
          <note>
            § 20 Svar på interpellation 2015/16:167 om flygskatt i stället
            för utveckling av biobränsle
          </note>
          <note>
            Anf. 102 Statsrådet ANNA JOHANSSON (S)
          </note>
          <note>
            Anf. 103 PENILLA GUNTHER (KD)
          </note>
          <note>
            Anf. 104 Statsrådet ANNA JOHANSSON (S)
          </note>
          <note>
            Anf. 105 PENILLA GUNTHER (KD)
          </note>
          <note>
            Anf. 106 Statsrådet ANNA JOHANSSON (S)
          </note>
          <note>
            Anf. 107 PENILLA GUNTHER (KD)
          </note>
          <note>
            Anf. 108 Statsrådet ANNA JOHANSSON (S)
          </note>
          <note>
            § 21 Svar på interpellation 2015/16:221 om ökad konkurrens på
            järnvägen
          </note>
          <note>
            Anf. 109 Statsrådet ANNA JOHANSSON (S)
          </note>
          <note>
            Anf. 110 JESSICA ROSENCRANTZ (M)
          </note>
          <note>
            Anf. 111 Statsrådet ANNA JOHANSSON (S)
          </note>
          <note>
            Anf. 112 JESSICA ROSENCRANTZ (M)
          </note>
          <note>
            Anf. 113 Statsrådet ANNA JOHANSSON (S)
          </note>
          <note>
            Anf. 114 JESSICA ROSENCRANTZ (M)
          </note>
          <note>
            Anf. 115 Statsrådet ANNA JOHANSSON (S)
          </note>
          <note>
            § 22 Svar på interpellation 2015/16:222 om alkobommar i hamnar
          </note>
          <note>
            Anf. 116 Statsrådet ANNA JOHANSSON (S)
          </note>
          <note>
            Anf. 117 STEN BERGHEDEN (M)
          </note>
          <note>
            Anf. 118 Statsrådet ANNA JOHANSSON (S)
          </note>
          <note>
            Anf. 119 STEN BERGHEDEN (M)
          </note>
          <note>
            Anf. 120 Statsrådet ANNA JOHANSSON (S)
          </note>
          <note>
            Anf. 121 STEN BERGHEDEN (M)
          </note>
          <note>
            Anf. 122 Statsrådet ANNA JOHANSSON (S)
          </note>
          <note>
            § 23 Svar på interpellation 2015/16:227 om kollektivtrafikens
            framtid
          </note>
          <note>
            Anf. 123 Statsrådet ANNA JOHANSSON (S)
          </note>
          <note>
            Anf. 124 ERIK OTTOSON (M)
          </note>
          <note>
            Anf. 125 Statsrådet ANNA JOHANSSON (S)
          </note>
          <note>
            Anf. 126 ERIK OTTOSON (M)
          </note>
          <note>
            Anf. 127 Statsrådet ANNA JOHANSSON (S)
          </note>
          <note>
            Anf. 128 ERIK OTTOSON (M)
          </note>
          <note>
            Anf. 129 Statsrådet ANNA JOHANSSON (S)
          </note>
          <note>
            § 24 Bordläggning och beslut om förlängd motionstid
          </note>
          <note>
            § 25 Anmälan om interpellationer
          </note>
          <note>
            § 26 Anmälan om frågor för skriftliga svar
          </note>
          <note>
            § 27 Anmälan om skriftliga svar på frågor
          </note>
          <note>
            § 28 Kammaren åtskildes kl. 14.54.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
