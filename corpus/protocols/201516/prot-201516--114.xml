<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--114</head>
          <docDate when="2016-06-07">2016-06-07</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 10–13 och 17 maj justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Tredje vice talmannen meddelade att Åsa Romson (MP) återta git
            sin plats i riksdagen från och med den 7 j un i, varigenom uppdraget
            som ersättare upphört för Pernilla Stålhammar (MP), uppdraget
            som ersättare för Per Bolund (MP) upphört för Stefan Nilsson (MP)
            samt uppdraget som ersättare för Per Olsson (MP) upphört för Jakop
            Dalunde (MP).
          </note>
          <note>
            § 3 Anmälan om ersättare för statsråd
          </note>
          <note>
            Tredje vice talmannen anmälde att Pernilla Stålhammar (MP) inträtt
            som ersättare för statsrådet Per Bolund (MP) från och med den
            7 juni och tills vidare.
          </note>
          <note>
            § 4 Anmälan om ersättare
          </note>
          <note>
            Tredje vice talmannen anmälde att Stefan Nilsson (MP) skulle
            tjänstgöra som ersättare för Per Olsson (MP) under tiden för han
            s ledighet den 7 juni 2016–24 september 2018.
          </note>
          <note>
            § 5 Avsägelser
          </note>
          <note>
            Tredje vice talmannen meddelade
          </note>
          <note>
            att Niklas Wykman (M) avsagt sig uppdraget som ledamot i skatteutskottet,
          </note>
          <note>
            att Ulf Berg (M) avsagt sig uppdraget som ledamot i näringsutskottet,
          </note>
          <note>
            att Hanif Bali (M) avsagt sig uppdraget som ledamot i arbetsmarknadsutskottet
            och
          </note>
          <note>
            att Maria Malmer Stenergard (M) avsagt sig uppdraget som suppleant
            i skatteutskottet.
          </note>
          <note>
            Kammaren biföll dessa avsägelser.
          </note>
          <note>
            § 6 Anmälan om kompletteringsval
          </note>
          <note>
            Tredje vice talmannen meddelade att Moderaternas riksdagsgrupp
            anmält Maria Malmer Stenergard som ledamot i skatteutskottet,
            Hanif Bali som ledamot i näringsutskottet samt Niklas Wykman som
            ledamot i arbetsmarknadsutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i skatteutskottet
          </note>
          <note>
            Maria Malmer Stenergard (M)
          </note>
          <note>
            ledamot i näringsutskottet
          </note>
          <note>
            Hanif Bali (M)
          </note>
          <note>
            ledamot i arbetsmarknadsutskottet
          </note>
          <note>
            Niklas Wykman (M)
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16:540
          </note>
          <note>
            Till riksdagen
          </note>
          <note>
            Interpellation 2015/16:540 UD-rapporter om mänskliga rättigheter
          </note>
          <note>
            av Kerstin Lundgren (C)
          </note>
          <note>
            Interpellationen kommer att besvaras tisdagen den 7 juni 2016.
          </note>
          <note>
            Skälet till dröjsmålet är att interpellanten fick förhinder överenskommet
            datum.
          </note>
          <note>
            Stockholm den 3 juni 2016
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Håkan Åkesson
          </note>
          <note>
            Expeditionschef
          </note>
          <note>
            Interpellation 2015/16:656
          </note>
          <note>
            Till riksdagen
          </note>
          <note>
            Interpellation 2015/16:656 Näringslivets konkurrenskraft i Norrland
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdagen den 14 juni 2016.
            Energiministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Stockholm den 30 maj 2016
          </note>
          <note>
            Miljö- och energidepartementet
          </note>
          <note>
            Ibrahim Baylan (S)
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditions- och rättschef
          </note>
          <note>
            Interpellation 2015/16:657
          </note>
          <note>
            Till riksdagen
          </note>
          <note>
            Interpellation 2015/16:657 Utlysning av arbeten för utländska
            medborgare
          </note>
          <note>
            av Christian Holm Barenfeld (M)
          </note>
          <note>
            Interpellationen kommer att besvaras tisdagen den 14 juni 2016.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 24 maj 2016
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2015/16:658
          </note>
          <note>
            Till riksdagen
          </note>
          <note>
            Interpellation 2015/16:658 Utsatta EU-medborgare
          </note>
          <note>
            av Christina Höj Larsen (V)
          </note>
          <note>
            Interpellationen kommer att besvaras torsdagen den 1 september
            2016.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 25 maj 2016
          </note>
          <note>
            Socialdepartementet
          </note>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2015/16:664
          </note>
          <note>
            Till riksdagen
          </note>
          <note>
            Interpellation 2015/16:664 En finansiellt stabil och hållbar
            sjukförsäkring
          </note>
          <note>
            av Lotta Finstorp (M)
          </note>
          <note>
            Interpellationen 2015/16:664 En finansiellt stabil och hållbar
            sjukförsäkring av Lotta Finstorp (M) kan inte besvaras inom tidsfristen.
          </note>
          <note>
            Skälet till dröjsmålet är tjänsteresa.
          </note>
          <note>
            Interpellationen kommer att besvaras tisdagen den 14 juni 2016.
          </note>
          <note>
            Stockholm den 31 maj 2016
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2015/16:672
          </note>
          <note>
            Till riksdagen
          </note>
          <note>
            Interpellation 2015/16:672 Effekterna av den ekonomiska utveck
            -s lingen på försvarsambitionen
          </note>
          <note>
            av Mikael Oscarsson (KD)
          </note>
          <note>
            Interpellationen kommer att besvaras fredagen den 17 juni 2016.
          </note>
          <note>
            Skälet till dröjsmålet är att statsrådet vid de svarstillfällen
            som finns före den 17 juni 2016 befinner sig på resa.
          </note>
          <note>
            Stockholm den 30 maj 2016
          </note>
          <note>
            Försvarsdepartementet
          </note>
          <note>
            Peter Hultqvist (S)
          </note>
          <note>
            Enligt uppdrag
          </note>
          <note>
            Maria Hedegård
          </note>
          <note>
            Expeditions- och rättschef
          </note>
          <note>
            § 8 Anmälan om faktapromemorior
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM88 Återtagandeavtal mellan EU och Nigeria KOM(2016)
            249 till socialförsäkringsutskottet
          </note>
          <note>
            2015/16:FPM89 Meddelande om EU och Arktis JOIN(2016) 21 till
            utrikesutskottet
          </note>
          <note>
            2015/16:FPM90 Revidering av suspenderingsmekanismen (viseringsförordningen)
            KOM(2016) 290 till socialförsäkringsutskottet
          </note>
          <note>
            2015/16:FPM91 Viseringsfrihet för Turkiet KOM(2016) 279 till
            socialförsäkringsutskottet
          </note>
          <note>
            2015/16:FPM92 Viseringsfrihet för Kosovo KOM(2016) 277 till socialförsäkringsutskottet
          </note>
          <note>
            2015/16:FPM93 Direktiv om arbete ombord på fiskefartyg KOM(2016)
            235 till trafikutskottet
          </note>
          <note>
            § 9 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:184 till utbildningsutskottet
          </note>
          <note>
            § 10 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utbildningsutskottets betänkanden
          </note>
          <note>
            2015/16:UbU20 Styrelser för universitet och högskolor – ledamöternas
            tillsättning och ansvar
          </note>
          <note>
            2015/16:UbU22 Särskild kompletterande pedagogisk utbildning för
            personer med forskarexamen
          </note>
          <note>
            Justitieutskottets betänkande
          </note>
          <note>
            2015/16:JuU34 Borttagande av karenstid för särskilda åtgärder
            vid allvarlig fara för den allmänna ordningen eller den inre säkerheten
            i landet
          </note>
          <note>
            Arbetsmarknadsutskottets betänkanden
          </note>
          <note>
            2015/16:AU11 Ett särskilt skydd mot repressalier för arbetstagare
            som slår larm om allvarliga missförhållanden
          </note>
          <note>
            2015/16:AU8 En arbetsmiljöstrategi f ör det moderna arbetslivet
            2016 − 2020 m.m.
          </note>
          <note>
            Finansutskottets betänkanden
          </note>
          <note>
            2015/16:FiU24 Utvärdering av penningpolitiken för perioden 2013–2015
          </note>
          <note>
            2015/16:FiU36 Tillsyn över att EU:s marknadsmissbruksförordning
            följs
          </note>
          <note>
            Utrikesutskottets betänkande
          </note>
          <note>
            2015/16:UU10 Verksamheten i Europeiska unionen under 2015
          </note>
          <note>
            Civilutskottets utlåtande
          </note>
          <note>
            2015/16:CU25 Subsidiaritetsprövning av kommissionens förslag
            om offentliggörande av inkomstskatteuppgifter för vissa företag
            och filialer
          </note>
          <note>
            § 11 Svar på interpellation 2015/16:540 om UD-rapporter om mänskliga
            rättigheter
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Kerstin Lundgren har frågat mig
            varför regeringen inte har sammanställt rapporter om situationen
            för de mänskliga rättigheterna i världens länder för 2014 eller
            2015.
          </note>
          <note>
            Sveriges röst för en bättre efterlevnad av mänskliga rättigheter
            världen över är viktig. Mänskliga rättigheter är därför en hörnsten
            i den svenska utrikespolitiken och kommer fortsätta att vara det
            med oförminskad kraft. Regeringen är aktiv inom ramen för både
            EU och FN men lyfter också mänskliga rättigheter genomgående i
            våra bilaterala relationer.
          </note>
          <note>
            I ett svar på en skriftlig riksdagsfråga nyligen, som just rörde
            Utrikesdepartementets MR-rapportering av enskilda länder, redogjorde
            jag för skälen till att publicering av landspecifika rapporter
            om mänskliga rättigheter skjutits på sedan 2014. Låt mig utveckla
            några av de saker som jag redogjorde för då.
          </note>
          <note>
            Regeringen har tagit ett helhetsgrepp om det viktiga arbetet
            med mänskliga rättigheter i utrikespolitiken. I likhet med vad
            regeringen aviserade i utrikesdeklarationen 2015 inleddes under
            förra året därför arbetet med att ta fram en ny skrivelse om mänskliga
            rättigheter, demokrati och rättsstatens principer som kommer att
            överlämnas till riksdagen i sommar. Skrivelsen har förankrats
            brett genom konsultationer med bland annat det civila samhället
            och forskarsamfundet, och jag har även informerat r iksdagens
            utrikesutskott om detta arbete den 20 oktober förra året.
          </note>
          <note>
            Med denna skrivelse som grund kan sedan det omfattande och viktiga
            arbetet med att åter ta fram landspecifika rapporter inledas.
            Det är angeläget att nya rapporter tas fram – de är viktiga och
            uppskattade offentliga dokument som många använder sig av även
            utanför Regeringskansliet.
          </note>
          <note>
            Avsikten är att rapporterna på ett tydligare sätt än tidigare
            nu ska behandla alla de tre områden som skrivelsen berör: mänskliga
            rättigheter, demokrati och rättsstatens principer. Som ett led
            i den feministiska utrikespolitiken kommer rapporterna också att
            än tydligare uppmärksamma situationen vad gäller efterlevnaden
            av mänskliga rättigheter för kvinnor och flickor.
          </note>
          <note>
            Samtidigt som skrivelsen färdigställs inleds nu därför ett omfattande
            arbete med att ta fram landspecifika rapporter. Den förra regeringen
            valde att publicera MR-rapporter regionvis, vilket gör att de
            äldsta MR-rapporterna nu är från 2010. Den här gången kommer rapporter
            inte enbart att tas fram för en region i taget, utan vi väljer
            att publicera rapporter för alla världens regioner. Rapporterna
            kommer att skrivas under 2016 och publiceras under 2017.
          </note>
          <note>
            Regeringen höjer således ambitionen i förhållande till vad som
            gjordes under alliansregeringen mellan 2011 och 2014 och återgår
            till att ta fram rapporter för alla världens regioner. Dessutom
            kommer rapporterna alltså att ha det bredare perspektivet av mänskliga
            rättigheter, demokrati och rättsstatens principer samt särskilt
            belysa situ ationen vad gäller efterlevnaden av mänskliga rättigheter
            för kvinnor och flickor.
          </note>
          <note>
            Kerstin Lundgren har också frågat mig om den svenska kampanjen
            för en plats i FN:s säkerhetsråd har bidragit till en självcensur
            i den svenska utrikesförvaltningen och om det finns en risk att
            regeringen frångår sina utrikespolitiska principer för att vinna
            röster i kampanjen för en plats i FN:s säkerhetsråd.
          </note>
          <note>
            Sveriges kandidatur till FN:s säkerhetsråd är byggd kring den
            substans - politik vi står för, och arbetet handlar om en dialog
            med FN:s medlems ­ stater om det globala samarbetet och om denna
            substans. Denna dialog är den stora behållningen av kandidaturarbetet
            oavsett om Sverige väljs in i säker ­ hetsrådet eller inte. Det
            är omöjligt att nå resultat i de stora globala frå ­ gorna om
            vi inte förstår utgångspunkterna för alla de andra länder med
            vilka vi måste hitta lösningar. Att ha samtalsytor är inte detsamma
            som att vara okritisk, och vi har inte tummat på våra utrikespolitiska
            principer för att vinna röster.
          </note>
          <note>
            Förra gången Sverige satt som medlem i säkerhetsrådet, perioden
            1997 – 1998, kunde vi agera som en garant för det folkrättsliga
            och humanitära perspektivet och bidrog till att det blev naturligt
            att ta upp frågor om internationell humanitär rätt och respekten
            för mänskliga rättigheter när olika kriser behandlades i säkerhetsrådet.
            Engagemanget för dessa frågor är inte bara en bärande del av vår
            utrikespolitiska identitet och den substans kandidaturen lutar
            sig på utan också en viktig del av varför vi vill sitta i säkerhetsrådet.
          </note>
          <note>
            Det har inte förekommit någon uppmaning eller uppmuntran till
            själv ­ censur i utrikesförvaltningen från ledningens sida. Tvärtom
            betonas ofta att vi bör fortsätta att prioritera vårt starka engagemang
            för mänskliga rättig ­ heter och andra principfrågor. Regeringens
            faktiska politiska age ­ rande i MR-frågor är bevis för detta.
            Likaså kommer vår hållning som säkerhets ­ rådsmedlem att bevisa
            att vi prioriterar detta perspektiv även i säkerhets ­ rådet med
            dess särskilda ansvar för global fred och säkerhet och som kan
            fatta beslut som är folkrättsligt bindande för 193 stater.
          </note>
          <note type="speaker">
            Anf. 2 KERSTIN LUNDGREN (C):
          </note>
          <note>
            Fru talman! Tack, utrikesministern, för svaret!
          </note>
          <note>
            Jag vill inledningsvis säga att svaret har försenats på grund
            av mig, för jag kunde inte när utrikesministern kunde. Nu har
            vi gemensamt hittat en tid. Jag tycker att det var en bra ordning,
            så tack också för viljan att försöka hitta gemensamma tider!
          </note>
          <note type="speaker">
            ( Utrikesminister MARGOT WALLSTRÖM (S):
          </note>
          <u who="unknown" xml:id="i-a0e0a7647c4ba93c-0">
            <seg>
              Ingen orsak! )
            </seg>
          </u>
          <note>
            När det gäller svaret på min interpellation är jag dock fortfarande
            lite fundersam. Vad är skälet till att man inte fortsätter att
            publicera rapporter om mänskliga rättigheter? Skälet till att
            ta fram en ny skrivelse till riks ­ dagen kan inte hindra att
            man 2014 – 2015 arbetar med fortsatt region - rappor ­ tering.
            Jag skulle gärna vilja veta skälet till att det bryts. Arbetet
            skulle annars ha kunnat fortsätta för att kunna ta vid innan regeringen
            drog igång det andra arbetet 2015.
          </note>
          <note>
            Jag vet inte, fru talman, om skrivelsen innebär en ny strategi
            för arbetet, eftersom den nuvarande strategi som Sida arbetar
            utifrån – frihet från förtryck – syftar till att stärka det genom
            mänskliga rättigheter, jämställdhet, demokrati och rättsstatens
            principer.
          </note>
          <note>
            Det är precis dessa frågor som utrikesministern faktiskt nämner
            för en kommande skrivelse eller strategi. Det har hetat lite olika
            under resans gång.
          </note>
          <note>
            Jag är därför fortfarande nyfiken. Varför stannar regeringen
            upp med regionrapporteringen? Jag vill vi inte vara konspiratorisk,
            men det är en händelse som ser ut som en tanke att arbetet och
            skrivelsen kommer att rapporteras till riksdagen i juli månad
            , som jag tror att det har sagts. Då är riksdagen inte samlad,
            men det är också efter omröstningen om en plats i säkerhetsrådet.
            Den skrivelsen är naturligtvis inte avgörande i detta sammanhang,
            men det är ändå lite grann en händelse som ser ut som en tanke.
          </note>
          <note>
            Man kan också fundera på vilken region det var som stod i tur
            att lyftas fram. Var det Afrika – inte Nordafrika men Afrika i
            övrigt – som var näst i tur? Var det måhända skälet till att man
            från regeringens sida inte ville gå vidare med regionredovisning,
            vilket hade varit naturligt att vi hade fått se?
          </note>
          <note>
            När det gäller frågan om självcensur kommer den signalen inte
            bara från luften, utan den kommer från det som rör sig där ute.
            Där och inom UD sägs det att det rapporteras in men att ingenting
            händer därför att det inte finns något intresse för kritiska rapporter
            just nu. Det går att läsa om och på andra sätt ta del av den typen
            av signaler som finns där ute. Det är naturligtvis viktigt att
            så inte är fallet. Men det finns inga tydliga motbevis genom en
            tydlig och stark röst från utrikesministern när mänskliga rättigheter
            kränks. Det kan också vara ett skäl till att man lyfter fram den
            frågan.
          </note>
          <note type="speaker">
            Anf. 3 Utrikesminister MARGOT WALLSTRÖM (S):
          </note>
          <note>
            Fru talman! Jag är väldigt trött på dessa konspiratoriska påståenden
            , som helt saknar grund, Kerstin Lundgren. Tycker verkligen Kerstin
            Lundgren och de andra att vår röst saknas? Titta på de uttalanden
            som vi gör, och titta på hur vi agerar i Genève, i FN och i EU.
            Det är vi som många gånger är den enda rösten som står upp för
            mänskliga rättigheter och för demokrati och som argumenterar mycket
            starkt för denna position. Vad menas egentligen?
          </note>
          <note>
            Ni inleder vartenda kritiskt inlägg om den svenska FN-kandidaturen
            med att ni stöder den. Sedan undergräver ni allt förtroende genom
            att påstå att vi skulle ge avkall på våra principer. Det är helt
            nonsens, och det är direkt felaktigt.
          </note>
          <note>
            I varje sammanhang står vi upp och talar om mänskliga rättigheter.
            Det är bara att följa debatten i sociala medier , så ser man att
            vi inte är osynliga eller tysta. Det är tvärtom en mycket livlig
            debatt som ofta har sin grund i att vi står upp för mänskliga
            rättigheter. Ni måste sluta med att undergräva denna kampanj genom
            att påstå saker som tas helt ur luften.
          </note>
          <note>
            Vi har på UD inte resurser att driva två parallella spår. Redan
            när vi startade talade vi om att vi tänker ta oss an mänskliga
            rättigheter, strategin och sättet att arbeta med rapporterna på
            ett helt nytt sätt. Vi kan inte driva två parallella spår. Det
            har vi inte folk och resurser till att göra. Nu lägger vi om detta
            och hittar nya modeller, och vi kommer att göra det för alla regioner
            samtidigt. Det är klart att det kommer att ta kraft och energi.
            Det kommer att kräva att vi konsulterar alla länder och att vi
            får nya rapporteringssystem. Det är det som vi förbereder. Vi
            har dessutom utsett en ambassadör för mänskliga rättigheter. Vi
            jobbar mycket aktivt på alla områden med MR-frågorna.
          </note>
          <note>
            Därför tycker jag att ni någon gång måste nöja er med de svar
            som vi ger. Det handlar om, precis som jag har beskrivit, att
            vi lägger om hela rapporteringssystemet. Det kommer att kräva
            att vi använder resurserna på ett klokt sätt och förbereder på
            ett gediget och professionellt sätt också på UD. Vi kan inte upprätthålla
            så att säga två parallella system, utan nu ställer vi om detta.
            Det kräver att vi förbereder ordentligt.
          </note>
          <note>
            Vi frångår inte våra utrikespolitiska principer för säkerhetsrådskandidaturens
            skull. Allt det som vi gör är ju till nytta för våra utrikespolitiska
            kontakter. Därför är det bra att vi kan ha en dialog med alla
            de länder som vi i dag diskuterar med. Och vi glömmer aldrig bort
            varifrån vi kommer eller vad som är grundläggande principer för
            vår säkerhets- och utrikespolitik. Detta hävdar vi, och det tycker
            jag att man kan följa mycket noga både i EU-sammanhang och i andra
            sammanhang. Detta är en hörnsten och en omistlig del av vår kandidatur.
          </note>
          <note>
            Som jag sa har vi också utsett en särskild ambassadör för mänskliga
            rättigheter, och detta kommer med oförminskad kraft att vara en
            central del i vår utrikespolitik.
          </note>
          <note type="speaker">
            Anf. 4 KERSTIN LUNDGREN (C):
          </note>
          <note>
            Fru talman! Jag tackar utrikesministern för detta. Jag hoppas
            verkligen att de mänskliga rättigheterna kommer att vara, precis
            som de har varit, en viktig del i den svenska rösten.
          </note>
          <note>
            Ibland har vi fått kritik. Även utrikesministern har fått kritik
            när hon var tydlig och kritiserade Saudiarabien. Det blev en tydlig
            motreaktion. Det är klart att det visar att när Sveriges röst
            är tydlig och kritisk mot länder blir andra störda. Det är en
            del av rollen. Därför är det viktigt att inte någon får bilden
            av att Sverige kommer att vara tyst, eller vara en tystare aktör,
            i säkerhetsrådet för mänskliga rättigheter utan våga kritisera,
            våga vara tydlig och våga vara öppen – inte bara i enskilda möten
            bakom stängda dörrar.
          </note>
          <note>
            Fru talman! Jag blev förvånad. I min enfald trodde jag att det
            fortfarande var arbete på gång.
          </note>
          <note>
            På UD:s egen hemsida kan man läsa om UD:s rapporter om mänskliga
            rättigheter. Där står följande:
          </note>
          <note>
            ”Utrikesdepartementet sammanställer varje år rapporter om situationen
            för de mänskliga rättigheterna i världens länder. Sedan 2002 är
            rapporterna offentliga och kan läsas här på regeringens webbplats
            för mänskliga rättigheter. Utrikesdepartementet granskade under
            2013 läget för de mänskliga rättigheterna i länderna i Asien och
            Oceanien (ASO) . Rapporterna för ASO offentliggjordes i maj 2014.”
          </note>
          <note>
            Vidare kan man läsa: ”Regeringens webbplats för mänskliga rättigheter
            har i genomsnitt över 30 000 besök per månad.”
          </note>
          <note>
            I lärarhandledningen för gymnasieskolan om mänskliga rättigheter
            2014 lyfter man också fram dessa MR-rapporter och hänvisar till
            dem, och man talar om att de finns att ladda ned på regeringens
            hemsida. Sidan har årligen en kvarts miljon besökare.
          </note>
          <note>
            Men detta har, som sagt, inte uppdaterats efter 2014. Många gymnasielärare,
            unga och andra som går in och söker efter årliga uppdateringar
            av de rapporter som utlovats blir frågande inför detta. Det har
            nämligen inte kommit något nytt, vilket naturligtvis är intressant.
          </note>
          <note>
            Jag tittade på den rapport som kom om Etiopien 2 010. Det är
            en ganska omfattande rapport om mänskliga rättigheter. Jag utgår
            från att den rapporten har använts och uppdaterats i någon form
            eftersom regeringen återkommande har varit i Etiopien och mött
            representanter för Etiopien. Då vore det värdefullt om vi riksdagsledamöter,
            men också de 30 000 som varje månad besöker webbplatsen – gymnasieungdomar
            med flera – hade möjlighet att få en uppdaterad version och inte
            bara en äldre version från 2010. Så hade det kunnat vara om man
            hade fortsatt med den regionala redovisningen, vilket inte har
            skett. Jag beklagar det.
          </note>
          <note>
            När det gäller den tredje punkten, om risk för att man frångår
            MR-frågorna för att vinna röster i kampanjen inför omröstningen
            till säkerhetsrådet, kan jag säga att vi har en tidigare erfarenhet
            när det gäller MR-rådet. En av de signaler som kom var att de
            inte röstade för att vi var för starka MR-förespråkare. De var
            därför rädd a att få en in en svensk röst i detta sammanhang.
            Det skulle kunna vara så att en och annan har gett ett råd till
            regeringen om att tala lite tystare på detta område. Annars kanske
            fler blir irriterade än välvilligt inställda när det kommer till
            kritan vid omröstningen till en plats i säkerhetsrådet.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Fru talman! Jag tycker nog att man får komma med något slags
            bevis för att det ä r så. Annars tycker jag att oppositionen får
            sluta med att påstå sådana här saker. Det är ju helt hämtat ur
            luften. Gå ut och fråga vilket land som helst i Genèvesammanhang,
            i FN-sammanhang eller i EU om Sveriges röst om mänskliga rättigheter
            och demokrati har tystnat!
          </note>
          <note>
            När det gäller migrationsfrågan och flyktingfrågan var det en
            enda statsminister som lyfte frågan om mänskliga rättigheter,
            och det var den svenske. Det var Stefan Löfven. Vi var en helt
            ensam ropande röst i de här frågorna när denna v iktiga och helt
            avgörande fråga diskuterades. Det var Stefan Löfven, och det var
            Sverige. Vi har fortsatt att vara aktiva i alla dessa frågor.
            Det är bara att gå ut och titta på Facebook och andra sociala
            medier och i det vi publicerar. Läs mina tal, eller lyssna på
            vad vi säger på presskonferenser och i debatter! Har vår röst
            om mänskliga rättigheter tystnat? Ni måste sluta med de där påståendena,
            som är helt hämtade ur luften och som jag vill tillbakavisa med
            kraft.
          </note>
          <note>
            Nu säger jag det för fjärde eller kanske femte gången: Vi inledde
            förra året arbetet med att ta fram en ny skrivelse om mänskliga
            rättigheter, demokrati och rättsstatens principer. Den ska överlämnas
            till riksdagen i sommar. Det kräver mycket resurser av ett UD
            som redan är svårt utsatt för påfrestningar även när det gäller
            arbete med nya frågor som pandemier och annat. Vi kan inte hålla
            på med flera parallella processer.
          </note>
          <note>
            Nackdelen med den förra regeringens strategi var, som jag har
            sagt, att man tog en region i taget. Sedan dröjde det väldigt
            länge innan man fick en uppdaterad strategi. Nu tänker vi ta alla
            världens regioner och alla världens länder och försöka ställa
            samman det. Det kräver att vi samlar våra resurser och inriktar
            dem på att göra en ny produkt. Under tiden har vi utsett en MR-ambassadör,
            och vi jobbar mycket aktivt med frågorna. De landspecifika rapporterna
            ska ges ut för samtliga regioner samtidigt, och det kräver att
            vi jobbar med det samlat och inte håller på med flera parallella
            processer.
          </note>
          <note>
            Den som vill söka information i olika frågor och om olika länder
            kommer att kunna hitta sådan på UD:s hemsida. Vi kommer att ge
            större utrymme åt demokrati och rättsstatens principer, och vi
            tillför dessutom specifikt frågan om flickors och kvinnors situation
            runt om i världen. Det är klart att det kommer att kräva en större
            arbetsinsats; det krävs att vi organiserar om det hela och tittar
            på vilken form och vilket format det ska ha. Vi fortsätter att
            prioritera det starka engagemanget för mänskliga rättigheter och
            andra principfrågor. Vårt faktiska agerande i MR-frågor är bevis
            för detta. På samma sätt kommer vår hållning som säkerhetsrådsmedlem
            att bevisa att vi prioriterar detta perspektiv också i säkerhetsrådet.
          </note>
          <note>
            Det finns ingen motsättning här. Det är i säkerhetsrådet vi vill
            ha ytterligare en plattform för att driva dessa frågor. Då får
            man inte vara rädd, och det tycker jag att jag själv har bevisat.
            Det handlar då inte bara om en fråga, utan gång på gång. Jag står
            också återkommande här för att offentligt redovisa vår syn på
            olika frågor i interpellationsdebatter och frågestunder. Det vill
            jag gärna fortsätta med, och det tänker jag också göra.
          </note>
          <note>
            Vi för dialog, och vi har nya samtalsytor. Dem ska vi använda
            till att driva dessa principfrågor.
          </note>
          <note type="speaker">
            Anf. 6 KERSTIN LUNDGREN (C):
          </note>
          <note>
            Fru talman! Tack, utrikesministern! Jag hoppas att det blir en
            framgång i säkerhetsrådsomröstningen och att Sverige kommer att
            vara en stark röst som också är offentlig. Det är en av våra klassiska
            roller: att ta den offentliga positionen och även att kritisera.
            Det var precis vad utrikesministern gjorde, vilket jag tycker
            var helt rätt, när det gäller Saudiarabien och det sätt på vilket
            de hanterar – eller trampar på och stenar – mänskliga rättigheter.
          </note>
          <note>
            På samma sätt tycker jag att det är viktigt att Sverige har en
            tydlig röst och att ingen tvekar när det gäller att vi är beredda
            att använda rösten också offentligt. Det är en sak att som utrikesminister
            möta sina kollegor i stängda rum och en annan sak att ta den offentliga
            debatten och vara tydlig.
          </note>
          <note>
            Detta har varit ett av skälen till att våra MR - rapporter har
            varit viktiga. De har gått igenom. När jag ser på vad det står
            om Etiopien, till exempel, kan jag läsa om kvinnors rättigheter
            och hur illa ställt det är med just detta. Exempelvis könsstympas
            74 procent av kvinnorna och flickorna. Jag läser om den omfattande
            handel med kvinnor som sker framför allt med länder i Mellanöstern.
            Det finns mer att läsa här. När det gäller barnens rättigheter
            handlar det också om hur de trampas på. Dessa är några av de områden
            som utrikesministern anknöt till i sitt svar. Fler sådana – oerhört
            viktiga – områden är rätten till utbildning, rätten till arbete,
            minoriteters rättigheter, rättsstatsprincip och rättssäkerhet.
          </note>
          <note>
            Det hade varit värdefullt med en uppdatering av läget. Inte minst
            när statsministern och utrikesministern med flera åkt många gånger
            till Etiopien och Addis Abeba hade det varit viktigt att ha med
            sig en tydlig röst också på detta område.
          </note>
          <note type="speaker">
            Anf. 7 Utrikesminister MARGOT WALLSTRÖM (S):
          </note>
          <note>
            Fru talman! Vi har ju en tydlig röst! Vi tar upp de här frågorna
            i våra kontakter med alla dessa 192 länder. Det har också statsministern
            gjort vid alla besök, i bilaterala och i multilaterala forum.
            Detta är själva poängen med att vi åker dit och att vi engagerar
            oss, både i EU-sammanhang och i FN-sammanhang. Vi gör det för
            att kunna föra fram vår röst. Vi gör det även genom alla våra
            offentliga uttalanden och genom våra tal.
          </note>
          <note>
            Mycket av detta, inte minst handlingsplanen för feministisk utrikespolitik,
            går att läsa på vår hemsida. Det går att följa precis allt som
            vi prioriterar och det vi menar måste vara ett offentligt budskap.
            Allt jag säger är också ett offentligt budskap och ett väldigt
            tydligt uttryck för vår politik och för våra prioriteringar. Jag
            tror inte att någon kan säga att vi har varit tysta eller att
            vi inte skulle ha fört fram våra åsikter.
          </note>
          <note>
            Nu är det hög tid. Det är tre veckor kvar. Jag hoppas att vi
            kan lägga partikäbblet åt sidan och ställa upp bakom kandidaturen
            – inte genom att samtidigt försöka undergräva tilltron utan genom
            att säga att detta är viktigt. Det är viktigt för att vi ska kunna
            föra fram Sveriges röst också vad gäller mänskliga rättigheter,
            demokrati och rättsstatens principer.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellationerna 2015/16:647 och 649 om situationen
            i Venezuela
          </note>
          <note type="speaker">
            Anf. 8 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Christian Holm Barenfeld och Cecilie
            Tenfjord-Toftby har frågat mig vad regeringen gör för att stödja
            oppositio ­ nen och andra frihetsförsvarare i Venezuela, hur detta
            arbete kan utveck ­ las samt på vilket sätt kritik framförts till
            regimen. Jag väljer att besvara inter ­ pellationerna i ett sammanhang.
          </note>
          <note>
            Jag delar de två interpellanternas oro över den allvarliga situationen
            i Venezuela. Den politiska konfrontationen mellan president Maduro
            och hans regering å ena sidan och det av oppositionen dominerade
            parlamentet å den andra är till stor skada för landet. Den akuta
            bristen på livsmedel och läkemedel gör det befogat att tala om
            en humanitär kris. Den höga våldsnivån inger ytterligare oro.
          </note>
          <note>
            Det är därför nödvändigt att en konstruktiv dialog mellan regeringen
            och oppositionen så fort som möjligt kommer till stånd. Det är
            också av största vikt att båda parter respekterar de demokratiska
            spelreglerna och inte minst parlamentets legitimitet och konstitutionella
            befogenheter.
          </note>
          <note>
            Den svenska ambassaden i Colombia är sidoackrediterad till Venezuela.
            Vid besök i Caracas upprätthåller ambassaden en löpande kontakt
            med såväl regeringen som företrädare för den venezuelanska oppositionen
            och civilsamhället.
          </note>
          <note>
            Svenska företrädare tar varje tillfälle att uppmana såväl regeringen
            som oppositionen i Venezuela till dialog. Svenska diplomater deltog
            vid rättegången mot oppositionsledaren Leopoldo López och har
            framfört kritik mot fängslandet av oppositionens ledare till venezuelanska
            regeringsföreträdare.
          </note>
          <note>
            Inom EU tillhör Sverige de medlemsländer som driver på för att
            unio ­ nen ska hålla en tydlig och aktiv linje till stöd för dialog
            och respekt för demokratin i Venezuela. Det är angeläget att internationella
            aktörer visar engagemang för demokratin i Venezuela. Länderna
            i regionen, liksom re ­ gionala organisationer såsom OAS och Unasur,
            har en särskilt viktig roll att spela.
          </note>
          <note type="speaker">
            Anf. 9 CHRISTIAN HOLM BARENFELD (M):
          </note>
          <note>
            Fru talman! Tack, utrikesministern, för svaret!
          </note>
          <note>
            Frågan om demokrati och mänskliga rättigheter är i grunden en
            ständigt viktig fråga och i förlängningen den diskussion som fördes
            i interpellationsdebatten här innan mellan utrikesministern och
            Kerstin Lundgren.
          </note>
          <note>
            Venezuela är ett allvarligt fall där vi ser att demokrati inte
            har ett stort utrymme i samhället. Det har varit så under en längre
            tid. Redan den tidigare president Hugo Chávez påbörjade ju en
            tydlig nedmontering av demokratin i landet. Det var ett ökat förtryck
            mot den politiska oppositionen. Det var inskränkningar av mänskliga
            rättigheter och demokratiska principer. Mediefriheten begränsades
            och beskars kraftigt. Företag nationali ­ serades och beslagtogs.
          </note>
          <note>
            Chávez entusiasm för att införa det som han själv kallade för
            2000-talets socialism har fått ödesdigra konsekvenser. Sedan Chávez
            gick ur tiden och Nicolá s Maduro tog över har vi inte heller
            sett några förbättringar.
          </note>
          <note>
            Dess värre blir mediebilden här i Sverige inte alltid helt korrekt.
            Vi kunde förra veckan se att SVT rapporterade att Venezuelas problem
            beror på att oljepriserna har gått ned och att landet har förlorat
            i ekonomi. Det är klart att alla länder som är beroende av olja
            påverkas av sjunkande oljepriser, men Venezuelas stora problem
            är att de har en president som inte accepterar demokratiska spelregler
            och som inte respekterar valresultatet från december 2015. Han
            har konstaterat i dagarna att en folkomröstning om huruvida han
            ska sitta kvar eller inte kommer han inte att acceptera, trots
            att det krävs 200 000 signaturer för att få till stånd en sådan
            och oppositionen har fått ihop över 1,8 miljoner signaturer.
          </note>
          <note>
            Jag har ställt den här interpellationen därför att jag tycker
            att det har varit lite tyst om detta från den svenska regeringen.
            Jag ska inte nu gå in på om det har med kandidaturen till FN:s
            säkerhetsråd eller annat att göra. Nu vet jag att den svenska
            regeringen kör mycket utrikespolitik genom EU, och det ska man
            göra. Det är bra, för om hela EU tar tydlig ställning får vi ett
            större tryck. Om en dryg halv miljard människor jämfört med knappt
            10 miljoner sätter press blir det tydligare.
          </note>
          <note>
            Jag tycker ändå att det från både utrikesministern och den svenska
            regeringen gällande frågan Venezuela har varit väldigt tyst –
            och så även från det andra regeringspartiet. Jag har inte heller
            hört något från biståndsministern i frågan, och den kanske inte
            direkt ligger på hennes bord.
          </note>
          <note>
            Ännu mer oroande blir det när man tar del av vad som sägs från
            regeringens stödparti Vänsterpartiet. Såväl Jonas Sjöstedt som
            Hans Linde och diverse andra företrädare uttrycker i många fall
            sin entusiasm över chavismen och nationaliseringarna och över
            det rådande socialistiska läget. De berömmer landet för den demokratiska
            och sociala utvecklingen. Det finns på papper, i tidningar och
            i uttalanden på deras egna hemsidor, så jag förutsätter att det
            inte är felciterat.
          </note>
          <note>
            Det skulle vara intressant att höra mer om vad utrikesministern
            gör, har gjort och avser att göra framgent. I svaret pratas det
            om en konstruktiv dialog mellan regeringen och oppositionen. Jag
            upplever nog att opposi ­ tionen, som i grunden inte är en opposition
            utan en parlamentarisk majori ­ tet, försöker vara konstruktiv,
            men man har en diktator eller diktatorlik president som inte ger
            möjligheter till någon form av demokratisk dialog. Därför hoppas
            jag att Sverige ska sätta extremt stark press på denna regim.
          </note>
          <note type="speaker">
            Anf. 10 CECILIE TENFJORD-TOFTBY (M):
          </note>
          <note>
            Fru talman! Tack, utrikesminister Margot Wallström, för svaret!
          </note>
          <note>
            Jag blir ändå orolig när jag hör svaret, för jag tror inte att
            Margot Wallström har uppfattat vad som är problemets kärna. Utrikesministern
            säger i sitt svar att det är viktigt med en konstruktiv dialog
            mellan regeringen och oppositionen, s om också Ch ristian Holm
            Barenfeld tog upp, och att det också är av största vikt att båda
            parter respekterar de demokratiska spelreglerna.
          </note>
          <note>
            Venezuela har ett relativt nyvalt parlament. I valet som ägde
            rum den 6 december vann oppositionen en jordskredsseger och har
            i dag två tredje ­ delar av platserna i parlamentet. De kan enligt
            konstitutionen fatta ett antal beslut och driva igenom lagändringar
            som skulle kunna förbättra lä ­ get i Venezuela och situationen
            för det hår t prövade venezue lanska folket.
          </note>
          <note>
            Det är dock inte möjligt, då president Maduro redan den 23 december,
            bara 17 dagar efter valet, utsåg 13 nya domare till högsta domstolen,
            utnämningar som i allra högsta grad var politiska. Dessa domare
            blockerar alla förslag som kommer från parlamentet. På så sätt
            har president Maduro redan nu satt alla demokratiska principer
            ur spel.
          </note>
          <note>
            Medan folket svälter och oron ökar på gatorna i Venezuela sitter
            president Maduro säker i sitt palats och tittar på medan de människor
            som han säger sig sk ol a leda och skydda svälter och dör på grund
            av icke existerande vård, el som släcks ned och en brottslighet
            som ökar lavinartat.
          </note>
          <note>
            Maduro skyller på oppositionen, mycket väl medveten om att det
            är just Nicol á s Maduro själv som brutalt rånat oppositionen
            och sitt folk på alla demokratiska möjligheter att åstadkomma
            förbättringar.
          </note>
          <note>
            Jag vill därför ge Margot Wallström möjligheten att ge sin syn
            på hur hon uppfattar den demokratiska balansen och respekten för
            demokrati utifrån sina egna ord: ”Det är också av största vikt
            att båda parter respekterar de demokratiska spelreglerna.”
          </note>
          <note type="speaker">
            Anf. 11 Utrikesminister MARGOT WALLSTRÖM (S):
          </note>
          <note>
            Fru talman! Jag tackar interpellanterna så mycket för att de
            uppmärksammar den här frågan.
          </note>
          <note>
            Jag kan hålla med om väldigt mycket av det som sägs och tror
            att vi har i stort sett samma bild av vad som sker. Men jag tänkte
            berätta lite mer om hur Utrikesdepartementet arbetar med den här
            frågan.
          </note>
          <note>
            Vår ambassad i Colombia är, som jag sa sidoackrediterad till
            Venezuela, och har en löpande dialog om situationen i landet med
            regeringen, med företrädare för den venezue lanska oppositionen
            och med civilsamhället. Sverige tillhör också de medlemsländer
            som driver på i EU, som jag sa tidigare, för att vi ska hålla
            en tydlig och aktiv linje till stöd för dialog och respekt för
            demokratin. Man måste ju acceptera valutslag och folkomröstningsutslag,
            och man måste respektera demokratiska spelregler.
          </note>
          <note>
            Mogherini har gett uttryck för vikten av detta, till exempel
            i en debatt om Venezuela i Europaparlamentet den 10 maj. Och Sverige
            verkar för att EU ska fortsätta vara tydligt i budskapet om att
            de demokratiska principerna ska värnas och att resultatet från
            parlamentsvalet i december behöver respekteras. Också EU-delegationen
            i Caracas håller kontakt med oppositionen och verkar för att få
            till stånd en dialog mellan regeringen och oppositionen i Venezuela.
          </note>
          <note>
            Domen mo t oppositionsledaren Leopoldo Ló pez inger förstås oro
            vad gäller rättsväsendets oberoende. Kritik mot domen har framförts
            via EU och andra regionala och internationella organisationer.
            Den svenska ambassaden i Bogotá har också varit n ärvarande vid
            rättegången mot Ló pez.
          </note>
          <note>
            Det är nödvändigt att ha denna konstruktiva dialog mellan regeringen
            och oppositionen. Såväl president Maduro som den nya parlamentariska
            majoriteten är folkvalda, och krisen kan inte lösas utan samarbete
            mellan dem. Därför tar vi varje tillfälle att uppmana både regering
            och opposition i Venezuela till dialog.
          </note>
          <note>
            Det är också angeläget att internationella aktörer visar engagemang
            för demokratin. Som jag sa har länderna i regionen och regionala
            organisa ­ tioner som OAS och Unasur en viktig roll att spela.
            Vatikanen kan också ha en viktig roll i sammanhanget. Och regionens
            länder och samarbetsor ­ ganisationer tillhör dem som har bäst
            förutsättningar att utöva en facilite ­ rande och medlande roll.
          </note>
          <note>
            Förre spanske premiärministern Zapatero har som ni säkert vet
            varit där til lsammans med expresidenterna Leone l Fernández,
            Do minikanska republiken, och Martí n Torrijos, Panama. De reser
            till Caracas för att få till stånd dialogen mellan regering och
            opposition. Och i nledande samtal med den venezue lanska regeringen
            och oppositionen har genomförts i Dominikanska republiken. Resultaten
            av dessa återstår att se.
          </note>
          <note>
            Jag delar inte på något sätt Vänsterpartiets entusiasm för någon
            av de ledarna, vilket Christian kanske antydde. Jag tror att jag
            och Christian gör samma analys av läget. Det är viktigt just nu
            att se till att det i alla fall inte eskalerar till våld. Nu har
            det också utvecklats till en humanitär kris. Det ena efter det
            andra faller samman på grund av mycket dålig ledning och presidentens
            vanstyre.
          </note>
          <note type="speaker">
            Anf. 12 CHRISTIAN HOLM BARENFELD (M):
          </note>
          <note>
            Fru talman! Jag vill återigen tacka utrikesministern.
          </note>
          <note>
            Det är som sagt ett allvarligt läge. Valet i december kan ur
            ett demokratiskt perspektiv delvis sägas ha gått till på ett bra
            sätt. Vi tar inte ställning till vilken sida som vinner; men den
            demokratiska oppositionen fick en stark ställning. Samtidigt kan
            det alltid diskuteras huruvida det var ett demokratiskt val eller
            inte. Mediefriheten var nämligen sedan länge begränsad, och möjligheterna
            för oppositionen att verka i landet är fortfarande osäkra. Oppositionspolitiker
            fängslas på oklara grunder, trakasseras och så vidare. Och vi
            har läst rapporter om en sorts maffia som har stöd av regeringen,
            av presidenten.
          </note>
          <note>
            Jag ska inte anklaga utrikesministern, som inte är vänsterpartist,
            för att stå för Vänsterpartiets synpunkter i frågan. Det här har
            varit en stor fråga under många år. Sverige kan givetvis vara
            pådrivande på olika sätt och sticka i väg lite ytterligare, även
            om man jobbar med frågan inom EU. Vi har till exempel haft förmånen
            att ett antal gånger här i kammaren debattera situationen i Vitryssland.
            Situationen i landet är lite annorlunda nu – det ska vi inte diskutera
            nu – men Sverige var väldigt tydligt den pådrivande kraften i
            EU för att få till stånd sanktioner och olika ställningstaganden,
            vilket sedan blev EU:s politik.
          </note>
          <note>
            Är Sverige med och driver vad som ska bli EU:s politik? Vilka
            konkreta förslag finns det i så fall för att sätta hård press
            på presidenten? Dialog i all ära, men jag tror inte att det går
            att demokratisera en diktatorlik person. Man har samlat ihop mångdubbelt
            fler namnunderskrifter än vad man behöver för att få till stånd
            en folkomröstning om presidentens vara eller icke-vara. Det vore
            kanske ett tydligt ställningstagande ifall EU uppmanade presidenten
            att den faktiskt ska genomföras.
          </note>
          <note>
            Jag googlade lite, gjorde lite research, på utrikesministern
            och Venezu ­ ela. Det enda som kommer upp är en tweet från den
            8 december 2015 om just det valet i Venezuela. Ministern välkomnade
            det fredliga resultatet i valet; det är bra. Men det vore intressant
            att få höra lite mer konkreta uttalanden.
          </note>
          <note>
            Jag har fört den här diskussionen och debatterat det här ganska
            många gånger, med regeringsföreträdare och vänsterpartister här
            i kammaren och på andra ställen. Google är bra i vissa lägen.
            Man får fram mycket infor ­ mation. Det finns – den fanns i alla
            fall under alliansregeringens tid – en obskyr liten grupp som
            kallas för Hands off Venezuela Sverige som är i solidaritet med
            den socialistiska revolutionen i Venezuela. Gruppen drivs av en
            rad vänsterförbund runt om i Sverige men även av LO, SSU, ABF
            och så vidare. Gruppen stöder den socialistiska revolutionen ,
            som är grunden för de stora problemen i Venezuela i dag.
          </note>
          <note>
            Det är bra om utrikesministern inte står bakom det. Men det är
            allvarligt att ganska många SSU-föreningar, S-föreningar, LO-föreningar
            och ABF-avdelningar i olika län tydligt uttrycker ett stöd för
            den socialistiska revolutionen i Venezuela. Även ministerns ungdomsförbund
            hemma i vår valkrets Värmland har uttryckt sådana åsikter. Där
            har vi haft debatter.
          </note>
          <note>
            Det vore därför bra om ministern kan markera tydligt att regeringen
            inte stöder den socialistiska revolutionen i Venezuela.
          </note>
          <note type="speaker">
            Anf. 13 CECILIE TENFJORD-TOFTBY (M):
          </note>
          <note>
            Fru talman! Som Christian Holm Barenfeld sa sätter det venezuelanska
            folket nu sitt hopp till ett nyval för presidentämbetet. Christian
            Holm Barenfeld beskrev också att de med råge har klarat av kravet
            på antalet namnunderskrifter för att få till stånd en folkomröstning.
          </note>
          <note>
            Parlamentet i Caracas väntade lång tid på formuläret som ger
            dem tillstånd att göra det de just har gjort, nämligen samla in
            namnunderskrifterna. Den 26 april hände det. Jag var själv gäst
            hos oppositionen i Caracas och var närvarande i parlamentet vid
            det historiska ögonblicket. Glädjen var påtaglig, för alla utom
            för Chá vez anhängare, som skällde ut oss – vi var en delegation
            från Latinamerika och Europa. De skällde ut oss, kallade delar
            av vår delegation för mördare och menade att vi hade förorenat
            det venezuelanska parlamentet. Det sa de innan de, alla Chá vez
            anhängare i parlamentet , marscherade ut ur parlamentet.
          </note>
          <note>
            För oss här i Sveriges riksdag kan demokratin ibland tas för
            självklar. Men den dagen i Caracas blev det smärtsamt tydligt
            att så inte är fallet i Venezuela. Det kändes ändå som ett framsteg.
            Oppositionen, majoriteten i parlamentet, applåderade oss. Speciellt
            minnesvärt var ett gäng unga människor som satt på läktaren med
            affischer på vilka de tackade för att omvärlden äntligen visade
            dem sitt stöd.
          </note>
          <note>
            Tyvärr var glädjen kortvarig. Exakt två timmar efteråt införde
            president Maduro tvådagars arbetsvecka för alla offentliga kontor.
            Skälet angavs vara växande elkris i landet, och genom att stänga
            kontoren skulle man spara el. Elkrisen är mycket verklig. Elransonering
            och strömavbrott tillhör numera vardagen i detta en gång så rika
            land. Men genom att införa tvådagars arbetsvecka kan Maduro på
            ett mycket effektivt sätt förhala den process som måste till för
            att en folkomröstning om hans framtid ska komma till stånd.
          </note>
          <note>
            Varför förhalar han? Vad har han att vinna på det? Jo, enligt
            Venezuelas konstitution måste folkomröstningen hållas innan presidenten
            har suttit halva mandatperioden. Om så inte sker blir det inget
            nytt presidentval. Denna kritiska gräns infaller den 10 januari
            2017. Maduro kan med andra ord lugnt sitta kvar. Han kan utse
            nya domare till högsta domstolen. Han kan stänga ned offentliga
            kontor och institutioner och låta sitt folk svälta. Även om oppositionen
            har betydande majoritet i parlamentet har presidenten makten i
            sin hand.
          </note>
          <note>
            Fru talman! Med anledning av detta vill jag ännu en gång be utrikes
            ­ minister Margot Wallström precisera hur hon ser på demokratin
            i Vene ­ zuela. Jag blev glad när utrikesministern kallade det
            för presidentens van ­ styre. Det är nämligen precis vad det är.
          </note>
          <note>
            Även om vi kanske inte kan påverka demokratin i Venezuela och
            få till ett presidentval är det mycket viktigt för oppositionen
            i Venezuela i dag att få tydliga signaler från omvärlden om att
            vi ser deras kamp, att vi ser att demokratin är under ständigt
            hot i Venezuela. Därför vill jag fråga utrikesminister Margot
            Wallström hur hon har tänkt att konkret stå upp för oppositionen
            i Venezuela och visa dem att vi ser dem.
          </note>
          <note>
            Maduro försöker nu splittra oppositionen, som består av 15 partier,
            från socialdemokrater till liberaler och konservativa. Hur har
            utrikesminister Margot Wallström tänkt visa sitt stöd på ett konkret
            sätt, så att Maduro inte lyckas med sin plan, nämligen att återigen
            vinna ett presidentval?
          </note>
          <note type="speaker">
            Anf. 14 Utrikesminister MARGOT WALLSTRÖM (S):
          </note>
          <note>
            Fru talman! Tack, ledamöter, både för det ni gör och för det
            ni säger! Det är mycket som det är lätt att hålla med om. Jag
            tänker att jag kan säga någonting om parlamentsvalet och någonting
            om hur vi arbetar nu. Vad man säger och framför allt vad man gör
            är viktigt. Jag vet inte om jag har hört särskilt många förslag
            på vad som går att göra.
          </note>
          <note>
            Det var många som kommenterade att parlamentsvalen i Venezuela
            genomfördes utan omfattande fusk – utifrån vad man kunde bedöma
            – och att de gick fredligt till. Oppositionens seger accepterades
            också av president Maduro. Men efter att det nya parlamentet tillträdde
            den 1 januari har det uppstått en konfrontation och en låsning
            mellan regeringen och parlamentet. Högsta domstolen har dessutom
            vid ett flertal tillfällen och utan undantag dömt till stöd för
            regeringen.
          </note>
          <note>
            Den senaste utvecklingen inger som jag sa oro hos oss alla vad
            gäller demokrati, mänskliga rättigheter och rättsstaten. Det är
            viktigt att yttrande ­ friheten respekteras, att rättsväsendet
            är oberoende av regeringsmakten och att det utbredda våldet beivras
            straffrättsligt. Detta är grundläggande principer i ett rättssamhälle.
          </note>
          <note>
            Presidenten är demokratiskt vald på ett mandat fram till 2019,
            och det är viktigt att den venezuelanska regeringen väljer en
            väg som innebär att man slår vakt om de demokratiska principerna
            och att man förnyar reform ­ ansträngningarna för att fördjupa
            demokrati och rättsstat.
          </note>
          <note>
            Vi ser precis som hela EU väldigt allvarligt på den svåra ekonomiska
            situation som råder i Venezuela, och där följer vi utvecklingen
            noga. Inom EU har frågan diskuterats på arbetsgruppsnivå, och
            EU förbereder sig just nu för flera tänkbara scenarier, inklusive
            behov av humanitär hjälp. Men för att EU ska kunna bistå med humanitärt
            stöd måste det finnas en inbjudan från den venezuelanska regeringen.
            Någon sådan finns inte för dagen.
          </note>
          <note>
            President Maduro och hans regering har ansvar för att medborgarnas
            rättigheter värnas och skyddas, och det är det vi måste påpeka.
            Vi måste mobilisera i varje ögonblick och också se till att vi
            inte skapar en situation där det eskalerar till våld. I stället
            måste vi försöka hitta en väg framåt, framför allt genom insatser
            för att skapa en dialog mellan regering och opposition som kan
            ta landet ur det mycket besvärliga läget.
          </note>
          <note>
            De försöken understöder vi förstås fullt ut, men som jag har
            beskrivit verkar vi framför allt via vår ambassad och via EU.
            Vi stöder EU:s ansträngningar för att komma fram till olika scenarier,
            och vi driver på precis som i fallet med Vitryssland. Vi tillhör
            den grupp som menar att EU absolut ska vara aktivt och visa att
            samtliga medlemsländer står bakom ansträngningarna att få till
            stånd en konstruktiv dialog och samtidigt förbereda för olika
            scenarier.
          </note>
          <note type="speaker">
            Anf. 15 CHRISTIAN HOLM BARENFELD (M):
          </note>
          <note>
            Fru talman! Tack, utrikesministern! Jag har själv, precis som
            min kollega, vid ett flertal tillfällen besökt Venezuela och träffar
            regelbundet både parlamentariker och företrädare för de olika
            oppositionspartierna – eller i grunden de partier som är i majoritet
            i parlamentet.
          </note>
          <note>
            Det har förekommit konfrontation, men den konfrontationen har
            inte i grunden kommit från parlamentet. Det enda parlamentet egentligen
            gör är att kräva att få agera som ett parlament. Men man har en
            konfrontativ, aggressiv och odemokratisk president som vägrar
            att godkänna detta.
          </note>
          <note>
            Det val där presidenten valdes var väl inte fullt lika demokratiskt
            som parlamentsvalet, där vissa delar också kan ifrågasättas men
            där det ändå blev ett tydligt utslag även om det justerades med
            någon procent hit eller dit. Presidenten valdes i ett val som
            var mycket jämnt mellan oppositionskandidaten och presidenten
            själv. Det mesta tyder på att det var ganska mycket som inte fungerade
            på själva valdagen, och med tanke på att man fängslade och fördrev
            de kandidater som skulle ha kunnat vara bra utmanare är det givetvis
            svårt att försöka hävda att presidenten är demokratiskt vald.
          </note>
          <note>
            Det är korrekt att presidenten och regeringen har ett väldigt
            stort ansvar för folket. Det är de som är direkt ansvariga för
            att folk svälter, lider och faktiskt dör på sjukhusen för att
            det inte finns vare sig mediciner eller näringsämnen.
          </note>
          <note>
            Jag tycker att det vore bra av Sveriges regering att vara tydlig
            med sin kritik i den offentliga debatten och säga att man inte
            accepterar presidentens sätt att styra Venezuela och missbruket
            av mänskliga rättigheter och demokrati.
          </note>
          <note type="speaker">
            Anf. 16 CECILIE TENFJORD-TOFTBY (M):
          </note>
          <note>
            Fru talman! Jag tackar utrikesminister Margot Wallström för det
            svar jag fått.
          </note>
          <note>
            Den nuvarande situationen i Venezuela lämnar väldigt lite hopp
            till de människor som bor där. När vi var i Venezuela mötte vi
            Leopoldo López fru Lilian Tintori. Som Christian Holm Barenfeld
            sa sitter väldigt många av dem som skulle kunna utmana Maduro
            fängslade. Det pågår i dag ett väldigt aktivt arbete från oppositionens
            sida för att försöka få Leopoldo López frigiven.
          </note>
          <note>
            Återigen: Det som utrikesminister Margot Wallström sa i interpella
            ­ tionssvaret handlade väldigt mycket om att man ska respektera
            varandra i Venezuela, att man ska ha en bra kommunikation med
            varandra och att parlamentets legitimitet och konstitutionella
            befogenheter ska respekteras. Jag har fortfarande en förhoppning
            och en förväntan att en utrikesminister som aspirerar på en plats
            i FN:s säkerhetsråd ska stå upp för de mänskliga rättigheter och
            den demokrati som Margot Wallström i den förra interpel ­ lationsdebatten
            nämnde att vi står upp för. Jag vill att Sverige gör det, och
            jag står bakom Margot Wallström och den socialdemokratiska regeringen
            när det gäller att stå upp för detta.
          </note>
          <note>
            Men när det gäller Venezuela är det märkligt tyst, tycker jag.
            Vi har inte hört mycket kritik från regeringen av hur demokratin
            i Venezuela hanteras. Det svar jag får från Margot Wallström kan
            jag tyvärr inte se som något annat än en naiv önskan från den
            svenska utrikesministerns sida. Men jag hoppas att jag har fel,
            Margot Wallström.
          </note>
          <note type="speaker">
            Anf. 17 Utrikesminister MARGOT WALLSTRÖM (S):
          </note>
          <note>
            Fru talman! Ingen av interpellanterna har någonting att föreslå
            i övrigt om vad som ska göras. Jag har inte hört ett enda förslag.
            De undrar: Vill utrikesministern kanske säga något mer? Men det
            är vad vi gör som räknas. Vi måste agera via EU. Vi måste vara
            tydliga i det vi säger, men vi måste framför allt agera via EU.
          </note>
          <note>
            Som ni vet har EU ett mycket begränsat biståndssamarbete med
            Venezuela, och genomförandet har försvårats väldigt av situationen
            i landet. Därför gör EU-delegationen i Caracas allt vad den kan
            för att kunna föra en politisk dialog med regeringen. Vi kan nämligen
            inte tvinga oss på Venezuelas regering eller dess folk, utan ska
            vi till exempel få fram humanitärt stöd måste det ske på inbjudan
            av regeringen. Man måste få till en dialog mellan regering och
            opposition för att kunna få till stånd förändringar. Det går inte
            att tvinga sig på landet.
          </note>
          <note>
            Jag har redan sagt att jag anser att det som sker nu är ett vanstyre
            från presidentens sida. Det är ett uttalande som gäller. Efter
            att Mogherini uttalade sig frystes de officiella kontakterna med
            EU:s delegation. Det gör också att det blir mycket svårare att
            få fram hjälp till det venezuelanska folket. Därför är det mycket
            noga hur vi utformar våra insatser. Vi bör verka för att få till
            stånd den här politiska dialogen och få en väg framåt som innebär
            att vi ger stöd till de demokratiska krafterna. Vi ska kombinera
            detta genom att verka via EU för att vara både tydliga nog och
            effektiva nog i vad vi gör.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:673 om erkännande av folkmordet
            1915 (seyfo)
          </note>
          <note type="speaker">
            Anf. 18 Utrikesminister MARGOT WALLSTRÖM (S):
          </note>
          <note>
            Fru talman och ärade ledamöter! Emanuel Öz har frågat mig om
            och i sådana fall när jag och regeringen avser att erkänna folkmordet
            1915.
          </note>
          <note>
            Det är angeläget att på djupet förstå frågeställningar om historiska
            mass ­ övergrepp och om en regerings roll vad gäller analys och
            definition av nutida och historiska massövergrepp.
          </note>
          <note>
            Regeringen gav därför professor Pål Wrange ett uppdrag om en
            översyn av frågeställningar kring massövergreppen 1915 och andra
            övergrepp. Vi har tagit emot professor Wranges rapport, som visar
            på frågornas komplexitet.
          </note>
          <note>
            Som jag tidigare svarat på både skriftliga frågor och interpellationer
            i detta ämne studerar nu UD rapporten och hur den kan hjälpa oss
            att förstå och hantera olika aspekter på övergrepp i det förflutna,
            inte enbart 1915 års övergrepp.
          </note>
          <note>
            Det är emellertid denna regerings avsikt att fortsätta reagera
            och agera mot alla övergrepp, om de så i efterhand befunnits vara
            krigsförbrytelser, brott mot mänskligheten eller folkmord.
          </note>
          <note>
            Den terminologiska frågan hindrar oss inte från att kraftfullt
            agera när övergrepp sker i dag och står inte i vägen för sanningssökande
            och försoning kring händelser i det förflutna.
          </note>
          <note>
            Men det är också viktigt att vi respekterar de begrepp och processer
            som skapats för att förebygga massövergrepp och utkräva ansvar.
          </note>
          <note>
            Alla efterlevande från 1915 års övergrepp och andra liknande
            händelser, för vilka minnet är både oerhört och levande, har rätt
            att kräva att frågan hanteras på ett seriöst och ansvarsfullt
            sätt.
          </note>
          <note type="speaker">
            Anf. 19 EMANUEL ÖZ (S):
          </note>
          <note>
            Fru talman! Jag tackar utrikesministern för det inledande svaret.
          </note>
          <note>
            Utrikesministern är nog väl bekant med denna fråga vid det här
            laget då den är ständigt återkommande och aktuell. Det finns starka
            skäl till att det är på det sättet. Det är angeläget att regeringen
            erkänner folkmordet 1915, även kallat seyfo, i nuvarande Turkiet
            på de syrianer, assyrier, armenier och andra minoritetsgrupper
            som då föll offer.
          </note>
          <note>
            Alliansregeringen gjorde över huvud taget inget åt denna fråga
            under de åtta år som man satt vid makten. Tvärtom verkade man
            beklaga det inför Turkiet när riksdagen 2010 erkände folkmordet.
          </note>
          <note>
            Jag fick känslan att den förra regeringen inte ville hamna i
            konflikt med Turkiet. Vi vet alla att Turkiet starkt motsätter
            sig denna fråga och gör allt man kan för att förneka att ett folkmord
            har begåtts.
          </note>
          <note>
            Vi socialdemokrater har i stället lyft upp frågan och drivit
            den framåt på ett starkt och tydligt sätt. Vi har inom partiet
            tagit ett beslut om att erkänna folkmordet, och det har vi även
            gjort i riksdagen. Under vår valrörelse 2014 gick vi ut till folket
            och gav ett löfte om att vi skulle erkänna folkmordet om vi kom
            till makten. Vi var därför många, inte bara i Sverige utan även
            internationellt, som var glada och såg fram emot ett erkännande
            när vi väl kom till makten.
          </note>
          <note>
            Jag har därför svårt att förstå det avståndstagande som regeringen
            gjorde till denna fråga när regeringen väl tillträdde. Jag tycker
            helt ärligt att den inställningen är lite tråkig, för jag anser
            att det är viktigt att vi försöker att fullfölja de löften vi
            gav under valrörelsen.
          </note>
          <note>
            Utrikesministern har nämnt Pål Wranges uppdrag att utreda frågan,
            och denna utredning har kommit tillbaka till UD som nu tittar
            på rapporten. Det är bra att åtminstone det sker.
          </note>
          <note>
            Jag kan också hålla med om att frågan är komplex och att den
            ska behandlas med stor respekt och försiktighet. Men det är också
            viktigt att se på frågan för vad den faktiskt är, och enligt min
            bedömning handlar det om ett folkmord.
          </note>
          <note>
            Att erkänna händelserna 1915 som ett folkmord är inte bara något
            som är taget ur luften. Vi måste ta i beaktande att det har passerat
            över 100 år sedan detta inträffade. Under denna långa tid har
            folkmordsfrågan vid flera olika tillfällen, både i Sverige och
            i andra delar av världen, utretts, analyserats, forskats i, debatterats
            och diskuterats av journalister, författare, jurister, politiker
            – you name it. Efter många år av detta har man gjort en sammantagen
            bedömning att det handlar om ett folkmord.
          </note>
          <note>
            Socialdemokraterna och även andra riksdagspartier har kommit
            fram till samma slutsats. Ett tjugotal andra länder, både inom
            och utanför Europa, har kommit fram till samma slutsats. Nu senast
            gjorde den tyska för ­ bunds ­ dagen samma bedömning.
          </note>
          <note>
            Det vore tråkigt om alla dessa, även vi, skulle ha fel i vår
            bedömning.
          </note>
          <note>
            Mot bakgrund av detta vill jag påstå att frågan borde vara utredd
            och klar. Jag frågar därför åter utrikesministern: Kommer regeringen
            efter detta att erkänna folkmordet? Om svaret är nej, varför inte?
            Vad exakt är det som återstår att utreda?
          </note>
          <note type="speaker">
            Anf. 20 KERSTIN LUNDGREN (C):
          </note>
          <note>
            Fru talman! Det är en intressant interpellation. Vi har haft
            många debatter om begreppet folkmord och hur vi som parlament
            och regering ska förhålla oss till detta, oavsett om det är pågående
            händelser som i allt väsentligt talar för att det folkmord som
            pågår eller historiska händelser där allt talar för att det har
            varit folkmord, till exempel det osmanska folkmordet.
          </note>
          <note>
            Jag hör till dem som inte röstade för att riksdagen skulle göra
            denna typ av folkrättsliga ställningstaganden.
          </note>
          <note>
            Jag noterar att det finns en utredning, och det vore givetvis
            värdefullt att få ta del av den.
          </note>
          <note>
            Jag läser några på nätet kända uppgifter om tänkbara åtgärder.
            Jag undrar om ministern vill bekräfta dessa. En tänkbar åtgärd
            lyder: Det är inte alls givet att en tredje stat ska agera över
            huvud taget när det gäller ett historiskt massövergrepp. Om en
            tredje stat ändå beslutar sig för att göra det kan det handla
            om tyst diplomati eller att offentligt uppmana parterna att var
            och en för sig gemensamt granska sin historia.
          </note>
          <note>
            Det är en uppmaning som vi från svensk sida tidigare har riktat
            till både Armenien och Turkiet, om vi talar om just det osmanska
            folkmordet.
          </note>
          <note>
            Det heter också: Ett officiellt tillkännagivande av regeringens
            uppfattning i sakfrågan bör tillgripas endast om det kan antas
            leda till mer positiva än negativa konsekvenser för konflikten
            i fråga.
          </note>
          <note>
            Är det dessa tre spår som regeringen funderar på när det gäller
            vilken väg man ska välja? Det vore intressant att få det bekräftat
            här i dag.
          </note>
          <note>
            Detta var mitt skäl till att ansluta mig till denna debatt –
            som jag för på många ställen, inte bara här. Efter riksdagen var
            jag i Gaziantep och debat ­ terade med studenter på universitetet
            om just dessa frågor. Jag för de ­ batten hem ­ ma i Södertälje,
            i riksdagen, i Europarådet och även i Turkiet och Ar ­ me ­ nien.
          </note>
          <note>
            Det är viktigt att vi reder ut detta. Det är också viktigt att
            vi hittar en hållning som är hållbar över tid.
          </note>
          <note>
            Vill ministern bekräfta?
          </note>
          <note type="speaker">
            Anf. 21 Utrikesminister MARGOT WALLSTRÖM (S):
          </note>
          <note>
            Fru talman! Jag tackar för interpellationen, för det Emanuel
            sa och även för Kerstin Lundgrens inlägg, för nu blir det en intellektuellt
            hederlig debatt.
          </note>
          <note>
            Frågan är svår och komplex. Det handlar om det mycket känslomässiga
            och riktiga i att erkänna det fruktansvärda som har hänt och att
            visa att man förstår det. Både dåtida rapporter från till exempel
            svenska ambassaden i Konstantinopel och nutida forskning vittnar
            om ett ofattbart stort antal människor som mördades, deporterades
            eller tvingades på flykt från sina hem. En betydande del av Osmanska
            rikets kristna befolkning dödades.
          </note>
          <note>
            Man måste börja med att erkänna att man sett detta och förstår
            det oerhörda som har hänt. Det är viktigt att vi minns och lär
            oss något av mörka kapitel i vår historia.
          </note>
          <note>
            För en regering handl ar det mycket om att agera nu, p recis
            som Kerstin säger, och det innehåller allt detta: Vad är rollen
            för en regering? Vilken roll ska man ta på sig för att visa att
            man förstår och att man har lärt sig något och, framför allt,
            för att man agerar nu? Hur använder vi sedan de lagliga instrument
            som har ställts till vårt förfogande och de normativa ramverk
            som finns till exempel i form av internationella konventioner?
          </note>
          <note>
            Den konvention som reglerar hur vi ska använda begreppet ”folkmord”
            är en ganska besvärlig konvention. Den har gjort det svårt för
            oss att använda det ord som för det mesta kommer till oss, eftersom
            vi inte har så många ord för att fånga in det fruktansvärda som
            vi ser har begåtts mot yazidier , kristna, assyrier eller andra
            grupper i pågående krig eller historiskt.
          </note>
          <note>
            Vi förstod att detta skulle fortsätta att vara mycket komplext.
            Det var inte lätt för den förra regeringen heller. Det är väldigt
            få regeringsföreträdare eller utrikesministrar som har använt
            och etablerat det här begreppet. Det är lättare för ett parlament,
            och det är flera parlament runt om i världen som har gjort det.
            Men det är ytterst få regeringar – vad jag vet är det bara två
            – som har gjort det i det här fallet, och sedan är det ett antal
            parlament.
          </note>
          <note>
            Detta gör man av uppriktiga skäl som har att göra med att man
            måste värna både sanningssökandet och hur man kan bidra till försoning.
            Man tänker: Om vi ska göra en historisk benämning, då måste vi
            göra det så att det bidrar till en försoningsprocess. Man måste
            värna om de konventioner som vi har och de instrument som har
            förhandlats fram under många år och som man så småningom har kommit
            överens om.
          </note>
          <note>
            Det är därför som det ibland blir svårt att förklara för gemene
            man och kvinna vad vi håller på med. De tycker: Det är väl enkelt
            – säg bara att det är det ena eller det andra. Men det står för
            något mycket mer. Det står också för ansvarsutkrävande, och det
            står för vad en regering ska göra.
          </note>
          <note>
            Därför tittar vi på alla olika vägar framåt. Det har också att
            göra med hur det ser ut rent politiskt just nu och vad som bäst
            kan bidra till en försoningsprocess. Vi granskar detta, vi pratar
            med olika grupper om detta och vi diskuterar det internt på UD
            och i regeringen. Vi återkommer så snart vi känner oss färdiga
            för en linje framåt. Men det är de här tre vägarna som det i praktiken
            handlar om.
          </note>
          <note type="speaker">
            Anf. 22 EMANUEL ÖZ (S):
          </note>
          <note>
            Fru talman! Tack, utrikesministern, för svaret!
          </note>
          <note>
            Jag är mycket väl medveten om att det är en komplex fråga, och
            jag vet vilka frågeställningar som regeringen har att tackla.
            Men det som har före ­ varit hittills, under alla dessa år och
            i alla de länder som har tagit ställning till frågan, bör ändå
            ge en fingervisning om åt vilket håll man kan röra sig utan att
            behöva skämmas även som regering.
          </note>
          <note>
            I den utredning som har gjorts har utredaren skickat tillbaka
            frågan till regeringen och sagt att regeringen får utreda och
            analysera den vidare. Man ger egentligen regeringen fria händer
            att själv ta ställning till hur den ska ställa sig till den här
            frågan. Med anledning av detta finns det egentligen inga , vare
            sig juridiska eller politiska , hinder för att erkänna folkmordet.
          </note>
          <note>
            Men i stället för att ta ett beslut förklarar utrikesministern
            att det återstår en del utredningsåtgärder. Jag är lite orolig
            för att man gör detta till ett utredningsärende, att man gör den
            ena utredningen och analysen efter den andra, att de avlöser varandra
            och att detta drar ut på tiden mycket, så att åren passerar och
            frågan bara rinner ut i sanden. Det vore tråkigt om man skulle
            hamna i ett sådant läge.
          </note>
          <note>
            Jag hoppas att utrikesministern kan förklara hur tidsplanen ser
            ut och säga om vi snart kan få ett tydligt ställningstagande i
            frågan.
          </note>
          <note>
            FN:s folkmordskonvention har nämnts. Den tycker jag ger en ganska
            bra definition av vad som utgör ett folkmord. Det är bara att
            titta där, så ser man att de att-satser som ställs upp i artikel
            2 passar in på händelserna 1915. Det anser jag borde göra det
            något lättare att kunna erkänna att ett folkmord har begåtts.
          </note>
          <note>
            Det som också är intressant med folkmordskonventionen är att
            det är första gången som man för in begreppet ”folkmord” i internationell
            rätt. Författarna till konventionen har bland annat tittat tillbaka
            på Förintelsen men även på folkmordet 1915 av armenier i Turkiet.
            Jag menar att det ger ett ganska starkt stöd för att kunna erkänna
            att det har begåtts ett folkmord.
          </note>
          <note>
            Fru talman! Det är viktigt att vi kan tala i termer av ”folkmord”
            utan att behöva vara oroliga för de effekter som det kan ge. Det
            är viktigt att Sverige blir en röst för fred och rättvisa i världen.
            Helt ärligt: Jag tycker att regeringen och utrikesministern normalt
            sett för en stark, modig och feministisk utrikespolitik. Det gör
            också att vi har ett gott anseende internationellt sett. Men just
            när det gäller den här frågan smusslas det mycket om att man är
            lite rädd för att hamna i konflikt med Turkiet. Jag skulle inte
            vilja påstå att så är fallet, men de påståendena finns runt omkring.
          </note>
          <note>
            Ett faktum är ändå att om vi inte gör något åt den här frågan
            känns det lite grann som att man låter Turkiet komma undan med
            detta. Då kan Turkiet gå vidare, medan offren för de här händelserna
            inte kan göra det. Då blir det väldigt tråkigt att ta samtalen
            med dem. Frågan är: Vad ska vi säga till dem då?
          </note>
          <note type="speaker">
            Anf. 23 KERSTIN LUNDGREN (C):
          </note>
          <note>
            Fru talman! Tack, utrikesministern, för bekräftelsen av att det
            är de tre spår som jag nämnde som är föremål för övervägande i
            regeringens hantering av riksdagens beslut om folkmord, ett beslut
            som jag inte deltog i, eftersom jag inte anser att riksdagen ska
            göra folkrättsliga ställningstaganden!
          </note>
          <note>
            Det är alltid en svårighet att väga det ena mot det andra. Vi
            har nyss haft en rättsprocess, initierad av säkerhetsrådet, när
            det gäller forna Jugoslavien och har haft en prövning av frågor
            om folkmord, brott mot mänskligheten och så vidare. Det är naturligtvis
            en mycket noggrann avvägning att bedöma vad som var folkmord och
            vad som var brott mot mänskligheten och krigsbrott.
          </note>
          <note>
            Det är klart att den typen av avvägningar är viktiga när man
            prövar aktuella händelser. Det var också ett av skälen till att
            det var en majoritet i riksdagen som inte gick in på det som med
            all sannolikhet kommer att ses som ett brott mot mänskligheten,
            folkmord eller krigsbrott när det gäller yazidier, shiamuslimer
            och kristna i Irak och Syrien.
          </note>
          <note>
            Det som hände 1915, det osmanska rikets övergrepp på kristna
            och om det så kallade seyfo är ett folkmord eller inte, kan också
            ses mot bakgrund av andra övergrepp som har skett historiskt.
            Det är ju tyvärr inte enbart 1915 som historien har innehållit
            vad som skulle kunna vara ett folkmord, utan det har förekommit
            även i andra sammanhang.
          </note>
          <note>
            Det är viktigt, tycker jag, att regeringen inte öppnar nya dörrar
            utan har en tydlig linje här.
          </note>
          <note type="speaker">
            Anf. 24 Utrikesminister MARGOT WALLSTRÖM (S):
          </note>
          <note>
            Fru talman! Tack, ledamöter, för era inlägg!
          </note>
          <note>
            Jag tycker att Pål Wrange har uttryckt det klokt i sin rapport.
            Vad gäller historiska händelser är det centrala att uppmuntra
            sökandet efter sanning och att sedan bidra till en försoningsprocess.
            Att söka sanningen är framför allt en uppgift för forskare, medan
            försoningsprocessen är aktiva handlingar här och nu där politiker,
            regeringar och ledare kan och ska spela en aktiv roll. Det handlar
            om att göra den distinktionen, och sedan ska man se att det inte
            är regeringar som är de främsta aktörerna för att kategorisera
            vad som har hänt i det förflutna, utan regeringars roll är att
            agera.
          </note>
          <note>
            För den svenska regeringens del tar vi det på största allvar,
            att också i det här fallet skapa förutsättningar för försoning.
            Vi vet att massövergrepp får långa efterverkningar och till och
            med kan hända igen om man inte stöder en försoningsprocess och
            får framgång med en sådan.
          </note>
          <note>
            Därför är minnet som jag sa både oerhört och levande för anhöriga
            till offren för 1915 års övergrepp och mord. Här är vår avsikt
            att fortsätta att stödja forskning, annat kunskapssökande och
            minneshållande. Vi stöder arbetet med fred och försoning i regionen
            såväl mellan Turkiet och Armenien som mellan Armenien och Azerbajdzjan.
            Där måste man försöka få fram mer dialogytor mellan civilsamhällen
            och kanske också en större roll för kvinnor i de olika fredsprocesserna.
            Det är ett aktivt arbete som man bör planera, se till att avsätta
            resurser till och tänka igenom väldigt noga.
          </note>
          <note>
            De domstolar vi har – ICC och de båda FN-tribunalerna för Jugoslavien
            och Rwanda – där ansvar kan utkrävas har fått sin form i oerhört
            långa förhandlingar och med noggrant juridiskt arbete. Om de ska
            kunna användas för sanningssökande, ansvarsutkrävande, upprättelse
            och förebyggande är det viktigt att vi är noggranna, respekterar
            definitionerna och inte plötsligt börjar hitta på att göra dem
            vidare eller ändra på dem och respekterar procedurerna som vi
            har enats kring.
          </note>
          <note>
            Där gör FN:s kontor för förebyggande av folkmord likadant. Annars
            skapar man missförstånd, försvårar fri forskning eller föregriper
            juridiska processer. Det är därför man är noggrann. Det kan låta
            som att vi bara försöker att slingra oss eller som att det skulle
            vara någonting skumt med detta. I själva verket är det respekt
            för de folkrättsliga procedurerna och samtidigt respekt för vad
            det handlar om i grunden.
          </note>
          <note>
            För regeringen är det viktigt att det inte finns en hierarki
            mellan de olika begrepp som används. Det är inte så att folkmord
            är värre än brott mot mänskligheten, krigsbrott eller annat. Alla
            de tre är företeelser som vi har ett ansvar att agera mot. Jag
            vet att vi är otåliga allihop. Vi kommer inte att dröja längre
            än vi måste. Men vi tänker ha en ordentlig eftertanke när vi väljer
            väg framåt. Vi kommer att basera mycket på rapporten som vi har
            fått av Pål Wrange. Den innehåller det komplexa och också vägar
            framåt.
          </note>
          <note>
            Med det måste Emanuel Öz för dagen låta sig nöja. Men det är
            bra att vi fortsätter att diskutera det. Det är också viktigt
            att vi visar att vi förstår vad som har hänt och de sår det skapar
            i ett samhälle.
          </note>
          <note type="speaker">
            Anf. 25 EMANUEL ÖZ (S):
          </note>
          <note>
            Fru talman och utrikesministern! Tack för svaret. Jag fick inte
            besked angående tidsplanen. Det kanske är bra om du kan få med
            det i ditt slutliga inlägg .
          </note>
          <note>
            Visst är det så att forskare ska söka efter sanningen. Tittar
            man på vad som har forskats rent historiskt finns det ofantligt
            mycket material som ger vägledning och stöd för ett erkännande
            av ett folkmord.
          </note>
          <note>
            När det gäller försoning och att det är upp till politikerna
            att stå för den delen kan inte jag se att det pågår någon försoningsprocess
            mellan Turkiet och den turkiska staten och syrianer, assyrier
            eller andra minoritetsgrupper, tvärtom. I förra veckan gick representanter
            från Turkiet ut och gav en ganska hotfull bild mot de tyska politiker
            som röstade för att erkänna folkmordet. Det är en svår process.
          </note>
          <note>
            Det jag ändå vill ha sagt i mitt slutanförande är att ett erkännande
            egentligen borde ha kommit förra året då hundraårsminnet av seyfo
            hedrades och det skedde en hel del manifestationer runt om i världen.
            Som utrikesministern har sagt har vi väldigt många människor som
            berörs av detta, och det är en oerhört levande och viktig fråga.
            Dessa minnen avseende incidenterna för hundra år sedan lever kvar
            än i dag. Att förneka ett folkmord, vilket många människor upplever
            det som, kan också upplevas som en följdkränkning. Det är därför
            viktigt att de berörda grupperna får en sorts upprättelse så att
            de kan gå vidare.
          </note>
          <note>
            Jag menar, med respekt för utrikesministern, att det nu är upp
            till bevis. Världen tittar på. Det är upp till oss hur vi ska
            hantera denna fråga. Erkänn folkmordet eller tala åtminstone om
            för oss hur tidsplanen ser ut så att vi vet vad vi har att se
            fram emot.
          </note>
          <note type="speaker">
            Anf. 26 Utrikesminister MARGOT WALLSTRÖM (S):
          </note>
          <note>
            Fru talman! Jag önskar att jag kunde ge ett slutdatum. Vi granskar
            utredningen och tittar på vad konsekvenserna blir av den. Vi låter
            också departementets alla olika enheter titta på det. Det är också
            viktigt att ta kontakter och se vad som händer i övriga världen.
          </note>
          <note>
            Vi har haft kontakt med Turkiet och Turkiets ambassad även om
            nyligen timade händelser. Det är inte oviktigt. Man vill heller
            inte bidra till att en konflikt ytterligare fördjupas. Vi måste
            försöka med allt det vi gör att helst bidra till en försoning
            eller någonting där vi uppmuntrar båda parter att ta reda på mer.
          </note>
          <note>
            Det handlar om att erkänna och hjälpa människor att få mer informa
            ­ tion om vad som har hänt och ta till sig det historiker och
            andra kan berätta och vad överlevande eller efterlevande kan berätta
            om vad som har hänt.
          </note>
          <note>
            Jag hoppas att vi så snart s om möjligt ska kunna återkomma med
            ett besked och att vi då har en handlingsplan för vad vi vill
            göra och hur vi vill hantera frågan framöver. Jag ska återkomma
            med datum.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:648 om djuromsorgsprogrammen
          </note>
          <note type="speaker">
            Anf. 27 Statsrådet SVEN-ERIK BUCHT (S):
          </note>
          <note>
            Fru talman! Anders Forsberg har frågat mig vilka åtgärder jag
            tänker vidta för att skynda på arbetet med de nya direktiven för
            djuromsorgs- och kontrollprogrammen.
          </note>
          <note>
            I såväl Djurskyddsutredningens betänkande Ny djurskyddslag (SOU
            2011:75) som Konkurrenskraftsutredningens betänkande Attraktiv,
            innovativ och hållbar – strategi för en konkurrenskraftig jordbruks-
            och trädgårdsnäring (SOU 2015:15) lyfts kontrollprogram fram som
            ett sätt att åstadkomma ett gott djurskydd.
          </note>
          <note>
            Kontrollprogram – som ibland även kallas djuromsorgsprogram –
            är program som vissa branschorganisationer har utvecklat för att
            stärka konkurrenskraften och öka flexibiliteten för företagare
            samtidigt som en god djurskyddsnivå främjas och upprätthålls.
            Programmen godkänns av Statens jordbruksverk och gör det möjligt
            för företagare att på andra sätt nå samma höga djurskyddsnivå
            som regelverket föreskriver.
          </note>
          <note>
            Det är viktigt att kontrollprogrammen vilar på en god rättslig
            grund, och det är utgångspunkten för det arbete som för närvarande
            pågår inom Regeringskansliet beträffande kontrollprogrammen.
          </note>
          <note>
            Dåvarande Landsbygdsdepartementet har tidigare presenterat ett
            förslag till ett nytt rättsligt ramverk för kontrollprogrammen.
            Det nämnda förslaget har remitterats, och vi arbetar nu vidare
            med att analysera hur ramverket kan utformas. Det har lämnats
            många synpunkter från remissinstanserna som måste beaktas innan
            vi går vidare med frågan. Vi analyserar även vilka eventuella
            konsekvenser ett nytt rättsligt ramverk har för olika branscher.
          </note>
          <note>
            Jag är medveten om att det finns ett intresse från nya branscher
            för kontrollprogram. De kontrollprogram som finns i dag har dock
            skilda förutsättningar, och utformningen av de olika programmen
            skiljer sig också åt mellan olika branscher. Ett nytt rättsligt
            ramverk måste kunna underbygga såväl de kontrollprogram som existerar
            i dag som sådana program som branschen vill starta i framtiden.
            Systemet bör också fungera under en längre tid så att det inte
            genast behöver ersättas av nya regler.
          </note>
          <note type="speaker">
            Anf. 28 ANDERS FORSBERG (SD):
          </note>
          <note>
            Fru talman! Jag vill tacka för svaret från landsbygdsministern.
          </note>
          <note>
            Vad är egentligen ett djuromsorgsprogram? Med ett djuromsorgsprogram
            ska djuromsorgen förstärkas samtidigt som de senaste vetenskapliga
            och tekniska landvinningarna tas till vara. Ett djuromsorgsprogram
            ska även bidra till förbättrad konkurrenskraft för svenska bönder.
            Programmet ska alltså bidra till båda delarna – både förbättrad
            djurhälsa och ökad investeringsvilja – samt stimulera nya innovationer
            och teknikutveckling.
          </note>
          <note>
            Sverige har en av världens mest omfattande djurskyddslagar och
            många duktiga djuruppfödare. Vår lagstiftning kring djuromsorg
            är unik och går mycket längre än vad andra stora livsmedelsproducerande
            konkurrentländer använder.
          </note>
          <note>
            Ett uttryck för djuromsorgen vi har i Sverige är att svenska
            grisar har knorren kvar, högre tillväxt per dag och bättre foderutnyttjande
            jämfört med grisar i många andra länder. Användningen av antibiotika,
            som i Sverige endast får ges till sjuka djur, är den lägsta i
            EU. Allt detta är tecken på god djuromsorg.
          </note>
          <note>
            Men svensk grisuppfödning är inte världsbäst på alla områden.
            Till exempel är antalet överlevande smågrisar per sugga mycket
            lägre än i flera andra länder, och vi har en förhållandevis hög
            utslagning av suggor i grisproduktionen.
          </note>
          <note>
            När det gäller just exemplet grisproduktionen fungerar djuromsorgsprogrammet
            som en vidareutveckling av den svenska djuromsorgen med särskilt
            fokus på smågrisarnas överlevnad, suggornas hållbarhet och fortsatt
            låg användning av antibiotika. Programmet öppnar för individuell
            anpassning för den enskilda gården för att förbättra svagheter
            i dagens djuromsorg i syfte att uppnå förbättrad djurvälfärd samtidigt
            som det ökar konkurrenskraften.
          </note>
          <note>
            Djurskyddsutredningen pekar i sitt betänkande Ny djurskyddslag
            från 2011 på behovet av att premiera duktiga djurhållare så att
            dessa får chansen att utveckla nya alternativa lösningar, och
            lyfter särskilt fram kontrollprogram som ett sätt att förverkliga
            detta.
          </note>
          <note>
            På djurskyddsområdet finns redan i dag ett antal kontrollprogram
            för vissa näringar. Man kan också konstatera att Ingrid Eilertz,
            chef för Jordbruksverkets avdelning för dj urskydd och hälsa,
            på 2016 års d jurskyddskonferens lyfte fram behovet av att utveckla
            och utvärdera regelverket kring nya djurhållningsmetoder men med
            bibehållet djurskydd.
          </note>
          <note>
            Att öka flexibiliteten i lagstiftningen kan vara en väg att gå.
            Ökad flexibilitet innebär att man kan uppfylla kraven på olika
            sätt utan att man sänker djurskyddsnivån. Det kan möjliggöra nya
            lösningar och innovationer. Men det finns givetvis problem när
            det gäller att likrikta kontroller och skapa tydlig rättssäkerhet.
          </note>
          <note>
            Men som jag nämner i min interpellation är den nuvarande problematiken
            följande: Jordbruksverket är bakbundet. Man står med förslag från
            flera näringar till djuromsorgsprogram som man inte kan godkänna
            förrän man har fått de nya direktiven från departementet. Jordbruksverket
            är som sagt mycket positivt men hamnar här i kläm mellan departement
            och näringar.
          </note>
          <note>
            Problemet är kanske detsamma som med livsmedelsstrategin och
            djurskyddspropositionen. Man får känslan att det förhalas och
            ingenting händer. Man kan fundera på om det här hänger ihop –
            det kanske är en dragkamp mellan de olika politiska parterna i
            regeringen.
          </note>
          <note>
            Man kan också fråga sig om det finns en tidsram ens för en livsmedelsstrategi
            eller en djurskyddsproposition. När kan de förväntas bli klara?
          </note>
          <note type="speaker">
            Anf. 29 Statsrådet SVEN-ERIK BUCHT (S):
          </note>
          <note>
            Fru talman! Jag tycker ändå att jag och Anders Forsberg är överens
            om att djurhälsa, tillväxt och produktion hänger ihop. Grundtanken
            med god djurhållning är den svenska modellen. Så har vi haft det
            under mycket lång tid.
          </note>
          <note>
            Vi har också alltid främjat och säkerställt att vi har friska
            och välmående djur. Jag vill påstå att vi i Sverige är världsledande
            när det gäller djurhälsa. Det gör att vi kan producera livsmedel
            av väldigt hög kvalitet. Exempelvis är vi det land i EU som använder
            minst antibiotika. Det är ett tydligt exempel.
          </note>
          <note>
            Kontrollprogrammen handlar faktiskt om att främja duktiga djurhållare.
            Duktiga djurhållare ska kunna jobba med de här programmen. Men
            vi måste komma ihåg, Anders Forsberg, att vissa delar av programmet
            i praktiken innebär att branschkontrollanter utför myndighetsutövning
            mot djurhållaren. I de fallen krävs det att det finns ett bemyndigande
            i lag. Förvaltningslagen stipulerar ett antal krav på den som
            utför ett myndighetsuppdrag. Det ställs krav på opartiskhet, offentlighet,
            rättelsekommunicering och en rätt att få beslut överprövade. Det
            gör att det inte är så enkelt att ta fram det här så att det också
            är rättssäkert och håller vid en eventuell prövning.
          </note>
          <note>
            Vi ska vara öppna för och positiva till nya metoder, moderna
            system, andra former och innovation. Det är jätteviktigt att vi
            är öppna för det, för innovation handlar ju om nya och bättre
            lösningar. I mångt och mycket har branschprogrammen varit väldigt
            bra, men det gäller att rättssäkra dem. Vi ska också stimulera
            forskningen till att hitta nya metoder, och vi ska stimulera innovationer
            inom forskningen.
          </note>
          <note>
            Regeringen har också inrättat ett innovationsråd. Det handlar
            om att löpande ha utbyte mellan regeringen, näringslivet, forskarvärlden
            och arbetsmarknadens parter. Det är viktigt att vi jobbar med
            och är öppna för de nya metoderna och utvecklar ett nära samarbete
            på alla nivåer mellan näringslivet, den offentliga sektorn, myndigheter
            och forskning. Det här är en del i det, men jag vill ännu en gång
            framhålla att det är viktigt att vi får system för kontrollprogrammen
            som är rättssäkra och som också håller långsiktigt.
          </note>
          <note type="speaker">
            Anf. 30 ANDERS FORSBERG (SD):
          </note>
          <note>
            Fru talman! Som jag sa tidigare kan vi konstatera att vi har
            ett gott djurskydd och en bra djurskyddslagstiftning i Sverige.
          </note>
          <note>
            Men lagstiftning är sådant som måste ses över så att man följer
            samhällsutvecklingen och inte hindrar nya innovationer. God efterlevnad
            av lagstiftningen är beroende av att vi som lagstiftare är lyhörda
            för näringens behov.
          </note>
          <note>
            Lagstiftningen är inte heller den enda faktorn bakom ett gott
            djurskydd. För att djuren ska ha det bra i verkligheten krävs
            framför allt skickliga lantbrukare. Lagstiftningen må sätta ramarna,
            och djurskyddskontrollerna må kontrollera efterlevnaden. Men till
            syvende och sist är det bönderna som dagligen – 24 timmar om dygnet,
            sju dagar i veckan och 365 dagar om året – har det fulla ansvaret
            för djurens välfärd. Det är någonting som det aldrig går att komma
            ifrån. Därför är det extra viktigt att myndigheterna inte bara
            använder lagstiftningen utan också arbetar mer med till exempel
            rådgivning, information och utveckling i samklang med näringen.
          </note>
          <note>
            Ministern nämner i sitt svar att man måste rättsligt fastställa
            villkoren för djuromsorgsprogrammen. De måste vara långsiktiga
            och i linje med djurskyddslagstiftningen. Det förstår jag mycket
            väl, och jag tror att det är otroligt viktigt i det här läget.
            Men det är inte den delen frågan handlar om.
          </note>
          <note>
            Frågan jag ställer i interpellationen är när vi kan få se den
            färdiga djurlagstiftningen och när vi kan få se djuromsorgsprogrammen
            igång. Det är den delen jag helt enkelt ber ministern att se över
            om han har möjlighet att skynda på.
          </note>
          <note>
            De stora utmaningarna för ett livskraftigt och konkurrenskraftigt
            jordbruk i Sverige är att utveckla nya arbetssätt för att utveckla
            lönsamheten och kvaliteten inom svensk djurproduktion. Ett antal
            branscher har nu tagit fram gemensamma handlingsplaner för att
            utveckla lantbruksföretag inom gris, mjölk, nöt och lamm. Där
            har aktörerna åtagit sig att vidta konkreta åtgärder för att utveckla
            företagen och marknaden.
          </note>
          <note>
            Här kan man återigen fråga sig varför regeringen inte drar sitt
            lass. Om problemet är att det krävs att djurskyddslagstiftningen
            skyndas på för att man ska kunna få igenom djuromsorgsprogrammen,
            varför skyndar man i så fall inte på den delen?
          </note>
          <note>
            Vi i Sverigedemokraterna ställer oss i övrigt positiva till översynen
            av djurskyddslagstiftningen eftersom den nuvarande är mer än 20
            år gammal och behöver uppdateras och anpassas till den verklighet
            vi i dag lever i.
          </note>
          <note>
            Men jag har ställt fler frågor här. Kan vi förvänta oss en djurskyddsproposition
            i höst, och hur mycket längre fram kommer vi i så fall att vara
            innan vi över huvud taget kan diskutera djuromsorgsprogrammen
            här igen?
          </note>
          <note type="speaker">
            Anf. 31 Statsrådet SVEN-ERIK BUCHT (S):
          </note>
          <note>
            Fru talman! Kontrollprogrammen främjar både hög djurvälfärd och
            konkurrenskraft för bönderna.
          </note>
          <note>
            De förslag som skickats ut har som jag nämnde fått oerhört många
            remissvar. Det är viktigt att vi analyserar de remissvaren och
            tar dem på allvar och att vi skapar ett rättssäkert system som
            håller på sikt – inte bara för de program vi har igång i dag utan
            också för framtida program. Det finns ju andra branscher som har
            visionen att komma med den typen av program.
          </note>
          <note>
            Det här är en del i att stärka konkurrenskraften och även bibehålla
            god djurhälsa. Men det finns många andra verktyg för att uppnå
            detta.
          </note>
          <note>
            Ett sådant verktyg är livsmedelsstrategin. Den handlar också
            om att öka vår produktion av livsmedel totalt sett i landet. Den
            handlar om hela landet, och den handlar om jobb i hela landet.
          </note>
          <note>
            Vi vet alla att livsmedelsproduktion är landsbygdsnära. Frågan
            är bara på vilken landsbygd livsmedlen ska produceras i framtiden.
            Mitt svar på den frågan är på svensk landsbygd. Då är livsmedelsstrategin
            en viktig del i det hela. Det gäller att också förankra den på
            ett bra sätt. Därför tar det tid att ta fram den.
          </note>
          <note>
            Vår ambition är att lägga fram en proposition i år, både när
            det gäller livsmedelsstrategin och när det gäller djurskydd. Under
            2016 kommer den att läggas på riksdagens bord. Det ska vara långsiktigt
            hållbart och väl förankrat. Jag tror inte på att man antar den
            här typen av propositioner med en knapp majoritet, utan jag har
            ambitionen att få till stånd en bred överenskommelse om detta
            i riksdagen, så att det håller på sikt.
          </note>
          <note>
            Sedan kommer regeringen att komplettera livsmedelsstrategin med
            en handlingsplan som årligen kommer att revideras. Jag hoppas
            att också alla företag inom livsmedelskedjan, från primärproduktion
            till industri- och exportföretag och andra aktörer, kan samlas
            kring detta och också bidra till olika handlingsplaner. Jag tror
            på långsiktighet och gemensamma, breda beslut.
          </note>
          <note type="speaker">
            Anf. 32 ANDERS FORSBERG (SD):
          </note>
          <note>
            Fru talman! Vi i Sverigedemokraterna vill verkligen vara med
            på detta. Vi anser också att det är viktigt att vi faktiskt har
            en bred majoritet just för en långsiktig livsmedels- och djurskyddspolitik.
            Det är glädjande att ministern just lyfter fram svensk landsbygd
            och att det är här vi ska producera.
          </note>
          <note>
            Då är det också viktigt att vi faktiskt kommer någon vart. Ministern
            har kanske tröttnat på att man frågar när livsmedelsstrategin
            och djurskyddslagstiftningen kommer, men det är klart att vi som
            politiker blir fundersamma när det drar ut på tiden mer och mer
            utan att vi får någon insyn i processen, vilket jag tror att det
            hade varit en fördel om vi hade kunnat få.
          </note>
          <note>
            En god djuromsorg uppnås i de flesta fall för att lantbrukaren
            eftersträvar att djuren ska växa och må bra. Det är bevisat att
            en god djurhälsa och god tillväxt och produktion hänger intimt
            samman.
          </note>
          <note>
            Från Sverigedemokraterna ser vi positivt på en mer målstyrd djur
            ­ skyddslagstiftning, där djurens hälsa är i fokus och som är
            anpassad till en modern animalieproduktion utifrån dess behov
            och dagens situation. Vi stöder också till exempel införandet
            av en förenklad läkemedelsanvänd ­ ning för mjölkproduktionen,
            och vi vill också se över hur vi kan minska byråkratin utan att
            göra avkall på våra höga miljö- och djurskyddsambi ­ tioner.
          </note>
          <note>
            En förutsättning för ett varierande kulturlandskap och mycket
            av vår biologiska mångfald är ett livskraftigt jordbruk. Öppna
            och levande landskap kan inte lagstiftas fram; de finns bara om
            det är lönsamt att bedriva jordbruk och hålla djur.
          </note>
          <note>
            En minskad jordbruksproduktion innebär per automatik ökad import
            från länder med lägre ambitioner på miljö- och jordbruksområdet.
            Det kan inte vara bra för vare sig djur eller natur.
          </note>
          <note>
            Härmed tackar jag för debatten.
          </note>
          <note type="speaker">
            Anf. 33 Statsrådet SVEN-ERIK BUCHT (S):
          </note>
          <note>
            Fru talman! Jag skulle också vilja lyfta denna fråga till ett
            EU-perspektiv. Vi har ju en gemensam jordbrukspolitik inom EU,
            och vi har också ett gemensamt handelsområde. Det är viktigt att
            frågorna om djurskydd drivs också på den nivån.
          </note>
          <note>
            Nyligen presenterades en stor undersökning, en så kallad eurobarometer,
            om hur Europamedborgare ser på djurskydd. Djurskyddet i Europa
            är en fråga som ligger väldigt varmt om hjärtat hos många. Det
            visade undersökningen.
          </note>
          <note>
            Därför är det viktigt att våra regelverk drivs också på den nivån
            och att man höjer nivån på djurskyddet i Europa, där man i många
            sammanhang inte har samma regelverk som Sverige. Vi har en gemensam
            grund, men vi har i Sverige ett betydligt tuffare djurskydd. Bland
            annat jobbar jag tillsammans med Danmark, Nederländerna och Tyskland
            om de här frågorna. Vi har ett förslag om en gemensam djurskyddsplattform,
            som innebär att man ska kunna utveckla djurskyddet i hela Europa.
            Det handlar också om att utbyta erfarenheter med varandra.
          </note>
          <note>
            Kommissionen ser väldigt positivt på detta och har också lovat
            att man ska jobba fram en gemensam djurskyddsplattform. Det är
            viktigt att vi i de här sammanhangen också lyfter fram de mervärden
            som det ger att vi har ett gott djurskydd. Kontrollprogrammen
            är en del i att säkerställa detta. Vi får inte riskera att kontrollprogrammen
            på något sätt döms ut för att de inte håller rättsligt, för kontrollprogrammen
            driver fram att vi får en bra produktion med hög kvalitet på våra
            jordbruksprodukter.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 1 5 Svar på interpellation 2015/16:675 om det svenska regelverket
            – ett hot mot jobben i Kristianstad
          </note>
          <note type="speaker">
            Anf. 34 Statsrådet SVEN-ERIK BUCHT (S):
          </note>
          <note>
            Fru talman! Maria Malmer Stenergard har frågat mig vilka åtgärder
            jag avser att vidta för att säkerställa att det svenska lantbruket
            inte drabbas hårdare jämfört med kollegorna i övriga EU-länder.
          </note>
          <note>
            Jag vill börja med att konstatera att det är som Maria Malmer
            Stenergard också skriver i sin interpellation, att lagstiftningen
            om växtskyddsmedel är EU-harmoniserad genom förordning 1107/2009
            om utsläppande på marknaden av växtskyddsmedel. Förordningen är
            direkt tillämplig i Sverige liksom i övriga medlemsstater i unionen.
            Syftet med förordningen som helhet är att säkerställa en hög skyddsnivå
            för människors och djurs hälsa och för miljön samt att förbättra
            den inre marknadens funktionssätt och samtidigt förbättra jordbruksproduktionen.
          </note>
          <note>
            Kemikalieinspektionen ansvarar för prövningen, som sker efter
            ansökan av den som vill sälja en produkt på marknaden i Sverige.
            Besluten kan överklagas till domstol.
          </note>
          <note>
            Det är inte min uppgift att uttala mig om Kemikalieinspektionens
            tillämpning av regelverket i enskilda ärenden. Det är heller inte
            min eller regeringens uppgift att ge instruktioner eller uppdrag
            till myndigheten om tillämpningen av EU:s rättsakter.
          </note>
          <note>
            EU-kommissionen skulle senast den 14 december 2014 ha lagt fram
            en rapport om effekterna av ovan nämnda förordning på bland annat
            jordbrukets diversifiering och konkurrenskraft. Översynen är försenad.
            Näringsdepartementet bjöd tillsammans med Miljö- och energidepartementet
            in till ett diskussionsmöte med anledning av den kommande översynen.
            Det är min bedömning att översynen ger möjlighet att belysa frågor
            om, till exempel, förordningens effekter på konkurrensförhållanden
            mellan odlare i olika medlemsländer. Regeringen kommer att delta
            aktivt i arbetet med översynen.
          </note>
          <note>
            Jag vill avslutningsvis säga att jag tror på det svenska jordbruket
            och den svenska maten. Det är därför som jag och regeringen under
            2016 kommer att lägga fram en proposition om en ny livsmedelsstrategi
            till riksdagen. Mål för arbetet med en livsmedelsstrategi är att
            öka sysselsättningen, produktionen, exporten, innovationskraften
            och lönsamheten i livsmedelsproduktionen samtidigt som de relevanta
            miljömålen nås. Utgångspunkten för arbetet med livsmedelsstrategin
            är att det finns en stor potential i den svenska livsmedelsproduktionen
            och efterföljande led. Svensk livsmedelsproduktion har förutsättningar
            för att bidra med ökad tillväxt och sysselsättning i hela landet
            och till regeringens mål om lägst arbetslöshet i EU 2020. Ett
            konkurrenskraftigt jordbruk är nödvändigt för att uppnå detta.
            Det behövs en god tillgång till växtskyddsmedel, såväl biologiska
            och kemiska som alternativa metoder, för ett hållbart växtskydd.
          </note>
          <note type="speaker">
            Anf. 35 MARIA MALMER STENERGARD (M):
          </note>
          <note>
            Herr talman! Tack, ministern, för svaret! Från politiskt håll
            säger vi oss ofta vilja värna en levande landsbygd, svensk måltidskultur
            och den goda svenska djurhållningen, men inte sällan står byråkratiska
            hinder i vägen. På sistone har jag fått höra om alltför många
            företagare som har påbörjat sin avveckling av drömmen på den skånska
            landsbygden.
          </note>
          <note>
            Ett exempel är Sven Olsson i Lillehem. Han har fött upp glada
            och lyckliga utegrisar sedan 1980-talet. År 2004 tog sig en vildsvinsgalt
            in i Sven Olssons hägn. Lite senare föddes 80 blandgrisar. Det
            visade sig att det här köttet höll en mycket hög kvalitet, och
            det efterfrågades både av konsumenter och av stjärnkockar. Men
            köttet passar inte in i någon byråkratisk mall. Är det vilt, eller
            är det tamt? Ingen kan bestämma sig. För Sven Olsson innebär byråkraternas
            huvudbry slutet på vad som hade kunnat bli en blomstrande och
            innovativ verksamhet.
          </note>
          <note>
            För en levande landsbygd krävs en aktiv näringspolitik eller
            i varje fall en avsaknad av en politik som ställer till det och
            som bidrar till att minska svensk konkurrenskraft. Det är centralt
            med regelförenklingar för att småföretagare ska kunna öka sin
            lönsamhet. Innovation, utveckling och sysselsättning på landsbygden
            måste främjas, inte motarbetas. Alla säger att hela Sverige ska
            leva, men det räcker inte med fina ord. Ambitionen måste synas
            även i handling.
          </note>
          <note>
            Herr talman! Kristianstad med omnejd står för en mycket stor
            del av all den lök som produceras i Sverige. Åhus Grönt står ensamt
            för en tredjedel av all Sveriges produktion av gul och röd lök.
            De slår nu larm. Mellan 40 och 60 arbetstillfällen står på spel.
            Anledningen är att man har drabbats av tuffare regler för växtskyddsmedel
            än kollegor i övriga EU-länder. Sverige är det enda land i världen
            som nu förbjuder medlet Stomp, och Kemikalieinspektionen vägrar
            att ge dispens. EU har ett gemensamt regelverk på området. Men
            Sverige har nu, precis som på flera andra områden, valt att gå
            längre än övriga länder inom unionen i sin tolkning av reglerna.
          </note>
          <note>
            Det gynnar definitivt inte konsumenterna, som i stället får äta
            importerad lök, som odlats i länder som inte alls har lika stränga
            regler som Sverige. Det är en politik som riskerar att slå hårt
            mot landsbygden och inte minst mot den skånska landsbygden och
            de skånska jobben.
          </note>
          <note>
            Det här är bakgrunden till min fråga till landsbygdsministern.
            Vilka åtgärder avser landsbygdsministern att vidta för att säkerställa
            att det svenska lantbruket inte drabbas hårdare än kollegorna
            i övriga EU-länder?
          </note>
          <note>
            Jag blir lite bekymrad när ministern i sitt svar hänvisar till
            rättssystemet. Företagen ska alltså överklaga myndigheternas alltför
            tuffa beslut. Det är få företag som har ork och muskler att ägna
            sig åt långa och komplicerade juridiska processer. Och varför
            ska de behöva göra det när deras danska kollegor slipper och när
            regelverket egentligen ska vara detsamma?
          </note>
          <note>
            Jag har full förståelse för att man inte kan ägna sig åt ministerstyre.
            Men det är inte det som det här handlar om. Regeringen har alla
            möjlig ­ heter att ge tydliga instruktioner till sina myndigheter.
            Vad, menar lands ­ bygdsministern, är det egentligen som hindrar
            regeringen från att ge Kemi ­ kalieinspektionen ett tydligt uppdrag
            att säkerställa att deras tillämpning av det EU-gemensamma regelverket
            harmoniserar med övriga medlems - länders?
          </note>
          <note type="speaker">
            Anf. 36 JONAS JACOBSSON GJÖRTLER (M):
          </note>
          <note>
            Herr talman! Det är ungefär två månader sedan landsbygdsministern
            och jag senast debatterade frågan om växtskyddsmedlen och situationen
            för det svenska jordbruket kopplad till den frågan. Man kan väl
            konstatera att det inte har hänt mycket sedan dess. Det svar som
            Maria Malmer Stenergard har fått på sin förtjänstfulla interpellation
            skiljer sig inte mycket från det svar som landsbygdsministern
            lämnade vid motsvarande debatt för ett par månader sedan.
          </note>
          <note>
            Jag måste säga att jag tycker att detta är lite beklagligt. Som
            landsbygdsminister borde man ta frågan på lite större allvar.
            Man borde känna vikten av att faktiskt agera. Jag tycker inte
            att det duger att försöka hänvisa frågan till arbetet med livsmedelsstrategin.
            Det är i och för sig ett viktigt arbete att skapa ökad livsmedelsproduktion
            i landet, som ministern menar pågår. Det är nog bra, men jag tror
            att vi också är överens om att det är ett långsiktigt arbete.
            Det handlar om de långsiktiga konkurrensförutsättningarna. Det
            är jätteviktigt. Det arbetet måste göras. Jag tror att det är
            bra. Men detta handlar inte om lång sikt. Det här är ett problem
            på väldigt kort sikt. Det är ett problem här och nu. Därför måste
            ministern också vara beredd att agera här och nu.
          </note>
          <note>
            När det gäller frågan om växtskyddsmedel är det viktigt att konstatera
            att det inte handlar om att det är någon som tycker att det är
            väldigt kul att använda växtskyddsmedel i onödan. Det handlar
            inte om att det är någon som far runt på åkrarna med traktorerna
            och sprider ut en massa gifter för att det är roligt. Vi är tvärtom
            väldigt duktiga i Sverige på att inte använda växtskyddsmedel
            i onödan. När det gäller det nu aktuella medlet Stomp använder
            vi bara ungefär en femtedel så mycket som man gör i flera andra
            länder inom EU. Även på det här området är vi i Sverige alltså
            på många sätt ett föredöme, på samma sätt som vi är det när det
            gäller antibiotika i djurhållningen. Vi använder inte antibiotika
            i förebyggande syfte. Vi använder inte växtskyddsmedel i onödan.
            Det används när man måste. Då finns det ett skäl. Om man måste
            är det för att skörden annars riskerar att förstöras.
          </note>
          <note>
            Vad händer om skörden förstörs, landsbygdsministern? Vad händer
            om löken inte kan odlas i Sverige för att man inte får använda
            växtskyddsmedel när det krävs? Jo, då tvingas konsumenterna, om
            de vill ha lök, att köpa lök som har importerats någon annanstans
            ifrån. Det finns då länder som använder kanske fem gånger så mycket
            av det här växtskyddsmedlet.
          </note>
          <note>
            Experter varnar nu också för att det blir brist på växtskyddsmetoder.
            Institutet för jordbruks- och miljöteknik larmade häromdagen.
            Man konstaterar att många grödor inte kan odlas utan växtskyddsmedel,
            och det går inte att ta bort kemiskt växtskydd innan andra växtskyddsstrategier
            finns framtagna och tillgängliga. Bristen på växtskyddsmetoder
            gör att vi tvingas importera sådant som hade kunnat produceras
            i Sverige. Det betyder sämre konkurrensvillkor för svenska odlare.
            Men det betyder också att den globala miljöbelastningen riskerar
            att öka om produktionen av grönsaker, frukt och bär, som vi konsumerar
            i Sverige, sker i länder där det används fler och mer växtskyddsmedel
            än här. Vi gör då exakt det som vi har sagt att vi inte ska göra.
            Vi exporterar miljöbelastningen till andra länder. Vi är duktiga
            i Sverige på att inte använda mycket växtskyddsmedel. Låt oss
            fortsätta med att vara duktiga! Men vi ska inte slå undan benen
            för den odling som behöver finnas, med den begränsade mängd växtskyddsmedel
            som krävs.
          </note>
          <note>
            Vi har en myndighet i Sverige som gör en tolkning som är helt
            annorlunda än den tolkning som motsvarande myndigheter gör i samtliga
            andra EU-länder. Jag vill fråga landsbygdsministern: På vilket
            sätt anser landsbygdsministern att det är rimligt att myndigheten
            agerar på det här viset? Och på vilket sätt är ministern nu beredd
            att agera för att lösa problemet?
          </note>
          <note type="speaker">
            Anf. 37 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler säger att det inte har
            hänt mycket sedan vi senast diskuterade det här. Det är en rättsprocess
            som har pågått. Det har kommit till domstol sedan vi senast diskuterade
            frågan. Jonas försöker få mig att göra någon bedömning som statsråd
            kring hur en myndighet eller en domstol agerar. Jag går inte på
            den grejen, för jag vet vad följden blir. Det blir en KU-anmälan
            direkt.
          </note>
          <note>
            Sedan vänder jag mig till Maria Malmer Stenergard. Det behövs
            en ak ­ tiv landsbygdspolitik. Ja, det behövs det faktiskt. Jag
            tänkte redovisa några saker som vi har gjort.
          </note>
          <note>
            Bredband är viktigt också för jordbruket – det är viktigt att
            vi har den möj ­ ligheten till kommunikation. Det har aldrig funnits
            så mycket pengar i bud ­ geten för en sådan satsning på svensk
            landsbygd. Det är 3,25 miljarder och 1,2 miljarder i fråga om
            ortssamman bindande nät. Det är närapå 4,5 mil jarder. Det är
            ett viktigt steg för en aktiv landsbygdspolitik.
          </note>
          <note>
            Sedan gäller det service i glesbygd. Det har aldrig funnits så
            mycket pengar för att förbättra möjligheten att ha butiker i svensk
            landsbygd. Det är 88 miljoner årligen till investeringar. Det
            är mer än dubbelt så mycket som någonsin har funnits i landsbygd
            sprogrammet. Det finns också 35 mil j ­ oner för driftsstöd till
            glesbygdsbutikerna. Det är en jättestor landsbygdspolitisk satsning.
          </note>
          <note>
            Sedan gäller det statliga jobb. Regeringen har tagit initiativ
            till att utreda hur man kan utlokalisera statliga jobb. Jag vet
            inte om Maria har noterat och observerat att Skatteverket hade
            planer på att lägga ned nio kontor runt om i landet med drog tillbaka
            det.
          </note>
          <note>
            Det är klart att det har hänt mycket. Jag ska återkomma till
            satsningar som vi har gjort på jordbruket.
          </note>
          <note>
            Svensk livsmedelsproduktion har en potential. Den har också en
            potential att växa, tycker jag, i hela landet. Där är den nationella
            livsmedelsstrategin oerhört viktig och central. Jag lovar att
            också växtskyddsmedel kommer att behandlas där. Det är också en
            viktig del i att kunna bedriva ett jordbruk.
          </note>
          <note>
            En sådan satsning som regeringen har gjort när det gäller växtskydd
            är att anslå 6 miljoner i särskilda pengar för att ta fram växtskyddsmedel
            till mindre användningsområden, typ grödor som lök och morötter.
          </note>
          <note>
            När det gäller prövningen av växtskyddsmedel och dess godkännande
            sker det i två steg. Ett steg är EU-nivån som beslutar om och
            godkänner själva ämnet. Det verksamma ämnet i Stomp är pendimetalin
            , och det är alltså godkänt av EU. Sedan är det Kemikalieinspektionen
            som ska godkänna det verksamma medlet som ska användas, i det
            här fallet Stomp.
          </note>
          <note>
            När man skulle godkänna det verksamma ämnet på EU-nivå var det
            ifrågasatt. Efsa sa att man inte egentligen hade tillförlitligt
            underlag för att ta ett beslut, men man förlängde det med ett
            år. De experter som tittar på det här och på Efsas analyser tror
            att denna förlängning på EU-nivå kanske inte kommer att ske någon
            mer gång, och det innebär i så fall att Stomp över huvud taget
            inte kommer att finnas på den europeiska marknaden.
          </note>
          <note type="speaker">
            Anf. 38 MARIA MALMER STENERGARD (M):
          </note>
          <note>
            Herr talman! Jag är den första att skriva under på att vi ska
            ha tuffa reg - ler när det gäller kemikalier. Jag vill inte servera
            mina barn en kalops som är proppad med hårt besprutad lök. Jag
            vill servera dem kalops med lök från Åhus Grönt eller någon annan
            av våra duktiga lökodlare runt Kristian ­ stad. Det är närproducerat,
            och det är minimalt besprutat.
          </note>
          <note>
            Svenska lantbrukare tar ett stort ansvar, och man besprutar inte
            heller i onödan, för det är både dyrt och dåligt. Precis som Jonas
            Jacobsson Gjörtler var inne på i sitt inlägg använder de svenska
            bönderna ungefär en femtedel så mycket växtskyddsmedel som kollegorna
            i övriga EU.
          </note>
          <note>
            Frågan är om jag ska kunna servera mina barn den där kalopsen
            med nordostskånsk lök. Sverige är ju nu på god väg att stoppa
            de här lantbrukarnas möjligheter. Risken är att den tuffa svenska
            linjen leder till att Sverige i stället för att odla lök får importera
            lök som har transporterats långt och som i de allra flesta fall
            har besprutats betydligt hårdare än vad som skulle ha varit fallet
            för svensk lök. Den importerade löken kan man då sälja i de här
            glesbygdsbutikerna som landsbygdsministern talar om, men jag är
            inte säker på att det är rätt politik för den svenska landsbygden.
          </note>
          <note>
            Det är i stället alldeles bakvänt, för det här gynnar ju varken
            de svenska konsumenterna eller miljön. Det gynnar inte miljön,
            och det gynnar definitivt inte jobben, särskilt inte i Kristianstad.
            Det är regeringens ansvar att se till att Myndighetssverige fungerar.
            Gemensamma regler ska följas, men de ska inte övertolkas.
          </note>
          <note>
            Per Svensson är lökodlare från Skepparslöv utanför Kristianstad,
            och han sa så här till Radio Kristianstad: Jag förstår inte varför
            de vill ge oss hårdare krav än ö vriga Europa. Det hade varit
            sj y s tare om alla hade samma regler.
          </note>
          <note>
            Det här borde verkligen vara ministerns främsta prioritering,
            så jag skickar frågan vidare från Per Svensson till landsbygdsministern:
            Är det inte sjystare om alla har samma regler?
          </note>
          <note type="speaker">
            Anf. 39 JONAS JACOBSSON GJÖRTLER (M):
          </note>
          <note>
            Herr talman! Tack, landsbygdsministern! Jag får konstatera att
            det blir väldigt uppenbart när man lyssnar på landsbygdsministern
            att han saknar svar på de här frågorna, eftersom han ägnar merparten
            av sin tid åt att prata om väldigt mycket annat och andra satsningar
            för landsbygden – som i och för sig är väldigt viktiga.
          </note>
          <note>
            Det är klart att det är viktigt med bredband och så vidare. Allt
            det där är jätteviktigt, men den här frågan är också viktig, och
            nu är det den vi diskuterar. Detta handlar om växtskyddsmedel
            och inte om bredband.
          </note>
          <note>
            Det handlar inte heller om rättsprocessen och att föregripa den
            i det specifika ärendet. Detta handlar om vilket förtroende landsbygdsministern
            egentligen har, eller borde ha, för sin myndighet när den agerar
            på det viset som den gör i det här fallet.
          </note>
          <note>
            Kemikalieinspektionen hävdar till exempel att de inte kan väga
            in jordbrukets behov i sina bedömningar, detta trots att det i
            syftesparagrafen i växtskyddsförordningen står att syftet, utöver
            att säkerställa skydd för miljö och hälsa, faktiskt är att förbättra
            jordbruksproduktionen.
          </note>
          <note>
            Var i växtskyddsförordningen står det som Kemikalieinspektionen
            hävdar? Jag har den här. Det är 40 sidor. Landsbygdsministern
            får gärna visa var någonstans det står. Varför gör i så fall myndigheterna
            i alla andra länder en helt annan tolkning?
          </note>
          <note>
            Myndigheten anger också att de bara får ge dispens ett begränsat
            antal gånger. Var i växtskyddsförordningen står det? Hur kan det
            komma sig att det finns exempel från andra länder där man har
            gett dispens mer än tio gånger och till och med gett dispens flera
            gånger samma år?
          </note>
          <note>
            Myndigheten anser sig också behöva öka kraven varje år för att
            ge dispens. Var i växtskyddsförordningen står det?
          </note>
          <note>
            Landsbygdsministern får gärna följa upp det här och kommentera
            hur han ser på myndighetens tillämpning av växtskyddsförordningen.
            Kan man känna förtroende för en myndighet som agerar på det viset,
            eller är det kanske så att regeringen borde gå in och agera för
            att få det här att fungera ordentligt?
          </note>
          <note type="speaker">
            Anf. 40 Statsrådet SVEN-ERIK BUCHT (S):
          </note>
          <note>
            Herr talman! Jonas Jacobsson Gjörtler är lite irriterad över
            att jag svarar om satsningar i landsbygden. Men det var ju Jonas
            partikamrat, Maria Malmer Stenergard, som inledde sitt första
            inlägg med att fråga vilka satsningar som görs på landsbygden.
            Jag tyckte att det var hövligt att ge henne ett svar.
          </note>
          <note>
            När det gäller Kemikalieinspektionen och handläggningstiden där
            är det bekymmersamt, och regeringen har vid ett par tillfällen
            haft en dialog med myndigheten. En löpande dialog förs också kring
            de här frågorna. Jag vet att även alliansregeringen hade det här
            problemet, i åtta år. Det är ett problem som vi har fått ärva
            och som vi ska försöka lösa. Men jag kan inte gå in i det enskilda
            fall som relateras i interpellationen och ge någon kommenterar
            om det.
          </note>
          <note>
            Det pågår även en översyn av lagstiftningen på EU-nivå, och det
            är enormt viktigt att vi följer detta och också är med och påverkar.
            Den svenska positionen är att de här sakerna ska vara konkurrensneutrala
            inom unionen. Det kan inte vara så att det ska vara helt olika
            förutsättningar.
          </note>
          <note>
            Det är också viktigt att vi gör andra satsningar när det gäller
            jordbruket. Jag sa att jag ska återkomma till dem. Där är den
            nationella livsmedelsstrategin något som är väldigt viktigt. Den
            gedigna Konkurrenskrafts ­ utredningen visade att det största
            problemet för det svenska jordbrukets konkurrenskraft är de olika
            priserna på diesel, den dieselbeskattning och den dieselskattereduktion
            som finns. Det var det som var det mest konkurrenshämmande.
          </note>
          <note>
            Vi vet att alliansregeringen höjde dieselskatten två gånger och
            försämrade dieselskattereduktionen till jordbrukarna fyra gånger.
            Det är klart att detta gjorde att de hamnade i en väldigt, väldigt
            svår konkurrenssituation.
          </note>
          <note>
            Den här regeringen har gått in och höjt dieselskattereduktionen
            rejält för att kompensera skattehöjningar som har skett nu och
            tidigare. Att det kanske inte är tillräckligt för att komma i
            paritet med snittet i EU är en annan sak, men vi har tagit steg
            i en annan riktning.
          </note>
          <note>
            Vi gick också in till mjölkproducenterna med 100 procents medfinansiering
            till de EU-pengar som kom, alltså 152 miljoner direkt till mjölkbönderna.
            Vi fördubblade stödet för metangasreduceri ng från 20 öre till
            40 öre. Vi gick in med 150 miljoner till klövhälsa.
          </note>
          <note>
            Vi har gjort exportsatsningar som inte har gjorts tidigare och
            även fördubblat möjligheterna att få exportgodkännande på livsmedelsanläggningar
            i Sverige. Vi har också jobbat med en ny exportstrategi, och jag
            har själv varit på befrämjande resor tillsammans med branschen
            i Hongkong, Kina och Japan, och vi har fått avtal och avslut så
            att svenska livsmedelsföretag kan exportera varor dit så att de
            faktiskt får råvaror från svenskt jordbruk.
          </note>
          <note type="speaker">
            Anf. 41 MARIA MALMER STENERGARD (M):
          </note>
          <note>
            Herr talman! Nu kommer vi in på dieselskatten. Vi kan konstatera
            att i den senaste budgeten var det regeringen som höjde skatten
            och ökade kompensationerna, medan vi i vår budgetmotion inte höjde
            skatten men ändå ökade kompensationerna mer. Då är det utrett.
          </note>
          <note>
            Norra och östra Skåne har en fantastisk miljö och landsbygd.
            På landsbygden skapas idéer och där råder entreprenörskap. Där
            finns förutsättningar för det som brukar benämnas en levande landsbygd.
            Mat- och dryckeskulturen frodas och sätter Sverige på världskartan.
          </note>
          <note>
            För inte länge sedan skrev The New York Times att Skåne är ett
            av topp 10-ställena att besöka under 2016 – i hela världen. Det
            som enligt tidningen gör Skåne unikt är människorna, kusten, maten
            och inte minst råvarorna.
          </note>
          <note>
            Det här är värden och konkurrensfördelar som vi måste värna till
            varje pris. Det minsta vi kan göra från politiskt håll är att
            låta bli att sätta fälleben för dem som skapar värdena. Jag vet
            att de gång på gång reser sig och borstar bort myllan, men till
            slut ger även en skåning upp. Det har vi inte råd med eftersom
            vi måste värna våra unika tillgångar. Vi säger att hela Sverige
            ska leva, men politiken sätter ständigt käppar i hjulen för en
            levande landsbygd. Det är höga skatter, krångliga regler och förbud.
            Allt bidrar till att minska vår konkurrenskraft.
          </note>
          <note>
            Varför hittar andra länder möjligheter men inte vi? Varför kan
            vi inte känna tillit till våra lantbrukare? Varför måste Sverige
            hela tiden överimplementera EU-regler? Varför agerar inte landsbygdsministern
            för att rädda de skånska jobben?
          </note>
          <note type="speaker">
            Anf. 42 Statsrådet SVEN-ERIK BUCHT (S):
          </note>
          <note>
            Herr talman! Maria Malmer Stenergard vet väl att i opposition
            föreslå någonting som gäller dieselskatten är på låtsas? I regeringsställning
            är det på riktigt. Under er regeringstid höjde ni dieselskatten
            två gånger och försämrade dieselskattereduktionen fyra gånger.
            Men det var på riktigt.
          </note>
          <note>
            Jag tror på svensk landsbygd. Jag tror på svenskt jordbruk oavsett
            om det utövas i Skåne, Götaland , Svealand eller Norrland. Det
            behövs åtgärder för att förbättra situationen. En viktig del är
            faktiskt livsmedelsstrategin. Jag hoppas att vi kan hantera den
            i bred politisk enighet här i riksdagen när frågan kommer upp
            till debatt och beslut under detta år.
          </note>
          <note>
            Det behövs även andra åtgärder. Jag vill ändå redovisa det som
            har gjorts för jordbruket. Nyligen förenklades de administrativa
            rutinerna för beteslagstiftningen. Vi har gått in med 200 miljoner
            för att stötta ekologisk produktion på grund av att efterfrågan
            på ekologiska produkter har ökat med 39 procent 2015. Vi har gått
            in med stöd för den först anställda. Jord - bru ­ karna kan få
            ett stöd så att kostnaderna minskar med 4 200 kronor per månad.
            Exporten har fått 10 miljoner. Regeringen har placerat ett lant
            ­ bruks ­ råd vid ambassaden i Peking till en kostnad av 3 miljoner.
            Det har blivit många resultat.
          </note>
          <note>
            Det behövs många olika åtgärder. En del är att det finns ett
            växtskydd, och den frågan kommer att behandlas i livsmedelsstrategin.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2015/16:661 om studieavgifter för
            utomeuropeiska studenter
          </note>
          <note type="speaker">
            Anf. 43 Statsrådet HELENE HELLMARK KNUTSSON (S):
          </note>
          <note>
            Herr talman! Fredrik Christensson har frågat mig vad jag och
            reger ­ ingen kommer att vidta för åtgärder med anledning av det
            som framkommit av Sveriges Radios granskning om studieavgifter
            och nyttjande av biståndspengar till reklam för svenska universitet
            och högskolor.
          </note>
          <note>
            Vi lever i en tid när behoven av kunskap och kompetens ständigt
            ökar på arbetsmarknaden, samtidigt som vi ser en alltmer global
            och digitaliserad värld. Klimatutmaningen och antibiotikaresistensen
            är några exempel på utmaningar som vi måste arbeta tillsammans
            för att möta. Interna - tionell dialog och erfarenhetsutbyte skapar
            goda förutsättningar för att möta de gemensamma utmaningar vi
            står inför.
          </note>
          <note>
            För att öka utbytet av kunskap och idéer blir studenter och forskare
            som rör sig mellan olika länder nyckelaktörer. Det är oerhört
            viktigt att studenter vill komma till Sverige för att studera.
            Det höjer kvaliteten på svensk utbildning, och i vår globala värld
            tjänar vi på att ha internationella miljöer på våra universitet
            och högskolor.
          </note>
          <note>
            År 2011 införde den borgerliga regeringen studieavgifter, trots
            kritik från bland annat universitet och högskolor. Därefter sjönk
            antalet utom ­ europeiska studenter med 80 procent, och först
            på senare tid har den negativa utvecklingen börjat vända. Utländska
            studenter är viktiga för Sverige. Därför är uppgifterna om brister
            i det system för studieavgifter som infördes av den borgerliga
            regeringen särskilt oroande.
          </note>
          <note>
            Regeringens arbete i frågan om internationalisering i högre utbildning
            påbörjades genom hearingar med representanter för universitet
            och hög - skolor, studenter, näringslivet och fackliga organisationer.
            Efter dessa konstruktiva samtal om möjligheter och utmaningar
            med internationali ­ sering arbetar vi nu aktivt vidare med frågan.
          </note>
          <note type="speaker">
            Anf. 44 FREDRIK CHRISTENSSON (C):
          </note>
          <note>
            Herr talman! Jag vill tacka ministern för svaret.
          </note>
          <note>
            Jag ställde interpellationen i förhoppningen om att få en konstruktiv
            debatt med anledning av den granskning som har gjorts av Ekot
            i fråga om två punkter. Den ena punkten gäller studieavgifterna
            för utländska studenter. Ekot visade på att utomeuropeiska studenter
            får betala allt från 20 000 till 60 000 kronor extra för utbildningarna
            jämfört med vad de egentligen kostar. Den andra punkten gäller
            att det också uppdagades att biståndspengar används för att göra
            reklam för de svenska lärosätena.
          </note>
          <note>
            Jag tyckte mig tyvärr uppfatta att jag inte fick svar på min
            fråga i inter - pellationen. Det var två saker som stack ut i
            statsrådet s svar. Den ena gäller att ansvaret läggs över på Alliansen.
            Den andra är att regeringen arbetar aktivt med frågan.
          </note>
          <note>
            Låt mig börja med frågan om Alliansen. Självklart har vi ett
            ansvar. Det var vi som hade regeringsmakten när systemet tillkom.
            Det är ingenting som man ska hymla om, men det är först nu som
            utmaningarna har uppkommit. Nu är det statsrådet Helene Hellmark
            Knutsson som är ansvarig för frågorna. Därför bör det komma ett
            tydligare svar från ministern om vilka åtgärder som vidtas med
            anledning av vad som faktiskt har uppkommit och vad som görs för
            att få bukt med frågorna.
          </note>
          <note>
            Att arbeta aktivt är ett begrepp som jag gärna vill att ministern
            utvecklar. Vilka åtgärder har ni vidtagit eller planerar att vidta
            för att få bukt med problemen för utomeuropeiska studenter?
          </note>
          <note>
            Låt mig återigen ge ett förtydligande i dessa frågor. Det saknades
            ett resonemang i statsrådets svar på interpellationen, och dessutom
            uteblev i stort sett svaret om vilka åtgärder regeringen vidtar
            i fråga om studieavgifterna och att biståndspengar används för
            reklam. Är det något som statsrådet tycker är bra och ska fortsätta,
            eller kommer åtgärder att vidtas för att förändra situationen?
          </note>
          <note type="speaker">
            Anf. 45 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Fredrik Christensson, för följdfrågorna!
          </note>
          <note>
            Jag kan inte göra så mycket åt att det faktiskt var den förra
            regeringen som införde systemet, eller snarare avsaknaden av system,
            när det beslutades att alla utländska studenter, så kallade tredjelandsstudenter,
            skulle betala avgifter. Det skedde skyndsamt, och därför blev
            det svårhanterligt för universitet och högskolor – förutom att
            de var kritiska till grundidén.
          </note>
          <note>
            En viktig princip för den förra regeringen var att systemet skulle
            vara helt kostnadsneutralt, det vill säga att man skulle ta ut
            avgifter som motsvarade samtliga kostnader inklusive marknadsföring.
            Det ingick i det beslut som den förra regeringen fattade.
          </note>
          <note>
            Det är självklart att marknadsföra att det kan erbjudas kurser
            till exempel på engelska eftersom det är relativt okänt runt om
            i världen. Kostnaderna får inte betalas på annat sätt än genom
            avgifter. Att det skiljer sig åt, precis som Ekots granskning
            visade, hur mycket mer man tar ut i avgifter är en av de saker
            där jag avser att vidta åtgärder. Jag ska ge en av mina myndigheter
            i uppdrag att kartlägga hur avgifterna tas ut och vad som läggs
            in i dem.
          </note>
          <note>
            Den peng man ersätts med går inte att jämföra med den faktiska
            kost ­ na ­ den för en högre utbildning. Eftersom man är fri att
            disponera denna penga ­ påse kan kostnaden för en masterstudent
            överstiga den ersättning man får från staten. Det tas då från
            andra utbildningspengar. Så är det även för svenska studenter.
            Det är dock inte möjligt att göra för så kallade tredje ­ landsstudenter
            eftersom det enligt det system som den förra reger ­ ingen införde
            måste vara helt kostnadsneutralt. Man får inte använda skatte
            ­ ­ pengar för tredjelandsstudenter.
          </note>
          <note>
            En av åtgärderna som jag planerar är att ge i myndighetsuppdrag
            att kartlägga hur man jobbar med detta och varför det skiljer
            sig åt. Det är ett viktigt kunskapsunderlag om vi ska gå vidare
            med att reformera systemet – eller rättare sagt skaffa oss ett
            system.
          </note>
          <note>
            Jag hoppas att vi är överens om att internationaliseringen är
            viktig och att det var en förlust för svenska universitet och
            högskolor att förlora dessa utländska studenter.
          </note>
          <note>
            Vägen framåt är aldrig bakåt, utan vi måste titta på vad vi ska
            göra utifrån där vi står i dag. Jag hoppas att Centern står kvar
            vid sitt kongressbeslut att avskaffa detta eller i alla fall reformera
            det. Det ger oss en bred möjlighet att diskutera detta konstruktivt
            i riksdagen.
          </note>
          <note type="speaker">
            Anf. 46 FREDRIK CHRISTENSSON (C):
          </note>
          <note>
            Herr talman! Jag tackar för att ministern utvecklade svaret.
            Jag fick ut mer nu än jag fick i interpellationssvaret.
          </note>
          <note>
            Låt mig börja där ministern slutade. Centerpartiet har mycket
            riktigt ett stämmobeslut på att vi när budgetutrymme finns vill
            ge utomeuropeiska studenter samma villkor som europeiska studenter.
          </note>
          <note>
            Jag vet att Socialdemokraterna också har ett beslut om det, och
            det står med i diverse handlingar från tidigare kongresser. I
            valrörelsen kunde man dessutom uppfatta det som en form av vallöfte.
            Ministern får gärna utveckla om det är något man planerar att
            gå vidare med. Här delar vi uppfattning.
          </note>
          <note>
            Så länge vi har nuvarande system är det viktigt att det är så
            bra som möjligt och att det får fler utländska studenter att söka
            sig hit eftersom det är bra för Sverige och svensk konkurrenskraft.
          </note>
          <note>
            I sitt tidigare inlägg sa ministern att man inte kan göra så
            mycket och att man planerar att ge ett uppdrag. När kommer detta
            uppdrag att ges? Hur går processen vidare framåt så att vi genom
            åtgärder får bukt med problemet att det skiljer sig mycket mellan
            olika utbildningar hur mycket man tar betalt av de utomeuropeiska
            studenterna och att det därigenom är ett ganska orättvist system?
          </note>
          <note>
            I sin granskning tog Ekot också upp ett pågående rättsfall om
            kvaliteten inom högre utbildning. Det är viktigt att de utomeuropeiska
            studenter som betalar för sin utbildning känner att de får kvalitet
            för pengarna. Det är en stor investering.
          </note>
          <note>
            Svenska studenter är lyckligt lottade med gratis utbildning.
            Den investering man gör är att ta lån med förmånliga villkor.
            För de utomeuropeiska studenterna handlar det om att lägga ned
            stora resurser på en utbildning. Lägger man mycket pengar utan
            att få den kvalitet man efterfrågar är det ett stort problem.
          </note>
          <note>
            Ett exempel är den student som betalade 90 000 kronor per år
            och som uppgav att det var bara två föreläsningar i veckan. Jag
            har full förståelse för att den studenten var missnöjd med kvaliteten
            om han inte fick mer för de stora pengar som investerades i utbildningen.
          </note>
          <note>
            Det gäller att utbildningarna håller en kvalitet som matchar
            den kostnad som hamnar hos den enskilde studenten.
          </note>
          <note type="speaker">
            Anf. 47 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Fredrik Christensson. Som statsråd kan
            jag självklart inte kommentera pågående rättsfall. Här väntar
            vi på ett utfall i detta enskilda ärende.
          </note>
          <note>
            Enligt det regelsystem som den förra regeringen införde kan man
            bara betala tillbaka om studenten är förhindrad att delta i studier.
            Det är det regelverk som finns.
          </note>
          <note>
            Det finns stor anledning att se över nuvarande regelverk eftersom
            antalet tredjelandsstudenter har minska t för mycket, vilket har
            påverkat våra universitet och högskolor så att internationaliseringen
            har minskat.
          </note>
          <note>
            Internationaliseringen är viktig för kvaliteten i den högre utbildningen,
            men de n påverkar också rankningen av våra universitet. För lite
            interna ­ tionalisering är negativt för rankningen, och det är
            i sin tur negativt för Sverige som kunskapsnation och när det
            gäller att locka till sig studenter.
          </note>
          <note>
            Därför finns det all anledning att se över detta.
          </note>
          <note>
            Först måste vi dock veta varför det ser så olika ut när det gäller
            till exempel avgiftens storlek. Därför kommer jag att ge ett myndighetsuppdrag
            så skyndsamt som möjligt så att vi får detta kunskapsunderlag.
            Det är redan klart att vi ska tillsätta en utredning om internationaliseringen
            av högre utbildning, och det kommer jag att göra under hösten.
            Inför det behöver vi ett bättre kunskapsunderlag och en bättre
            uppföljning av varför det ser ut som det gör.
          </note>
          <note>
            Avsaknaden av regelverk känner vi till. Det som är tydliggjort
            i de regler som finns är att studieavgiften bara kan betalas tillbaka
            om studenten av särskilda skäl är förhindrad att delta i utbildningen
            eller om det har konstaterats att utbildningen är icke avgiftsskyldig.
          </note>
          <note>
            Jag hoppas som sagt att vi kan föra en konstruktiv dialog utifrån
            det faktiska och sakliga läget för att på det sättet bidra till
            att Sverige blir attraktivt för studier även för de studenter
            som kommer från länder utanför EU och EES-området. Det är viktigt
            om vi ska stärka Sverige som kunskapsnation och se till att vårt
            näringsliv är fortsatt konkurrenskraftigt och har en god internationell
            bredd att hämta sin framtida kompetens från.
          </note>
          <note>
            Vi har företag som jobbar över hela världsmarknaden, och vi har
            många samhälleliga utmaningar som är globala. Dessa måste vi möta
            tillsammans, och våra studenter är bättre rustade om de har fått
            möta den internationella miljön redan under sin högre utbildning.
          </note>
          <note type="speaker">
            Anf. 48 FREDRIK CHRISTENSSON (C):
          </note>
          <note>
            Herr talman! Jag tackar statsrådet för svaret. Jag ser positivt
            på att det skyndsamt kommer att tillsättas en utredning, och jag
            kommer att följa regeringens arbete i denna fråga noga för att
            se att så blir fallet.
          </note>
          <note>
            Internationalisering är viktigt i flera avseenden. Det är inte
            bara denna fråga som är viktig. En utmaning är att få studenter
            att stanna kvar efter sin utbildning eftersom det kan vara en
            krånglig process. Det finns mycket att ta tag i när det gäller
            just internationaliseringen av den högre utbildningen.
          </note>
          <note>
            Ministern lyfter upp att avsaknaden av regelverk har varit känd
            under en tid. Nu har regeringen suttit i nästan två år, så det
            är välkommet att det sker en översyn av systemet så att man kan
            se vilka förändringar som kan göras för att få till ett bättre
            system även för de utomeuropeiska studenterna.
          </note>
          <note>
            När det gäller återbetalning lyfte Ekots granskning upp att avgifterna
            skiljer sig mycket åt mellan de svenska lärosätena. Är det något
            som reger ­ ingen kommer att titta vidare på?
          </note>
          <note>
            I det som regeringen planerar att göra kopplat till internationalisering
            och uppdrag till myndigheter, tänker regeringen titta på att möjliggöra
            för utomeuropeiska studenter att få sina studieavgifter återbetalda
            om utbildningen inte håller tillräckligt hög kvalitet?
          </note>
          <note>
            Jag tackar ministern för debatten och ser fram emot det skyndsamma
            uppdraget till myndigheterna att arbeta vidare med frågan.
          </note>
          <note type="speaker">
            Anf. 49 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Fredrik Christensson, för en angelägen debatt
            ! Jag är glad över att det är flera partier här i riksdagen som
            är engagerade i den här frågan och som ser att det finns brister
            i det nu gällande systemet som kan rättas till.
          </note>
          <note>
            Vi är överens om att internationalisering är av godo för svenska
            studenter, för Sverige och för svensk högre utbildning. Självklart
            bidrar det också till en utveckling av kunskapen runt om i hela
            världen. Vi ska, som sagt, vara ett attraktivt land att studera
            i för flera.
          </note>
          <note>
            Vi ska titta på det här. Det är för tidigt att säga exakt vilka
            uppdrag som vi ska ge till vår utredare. När det gäller myndighetsuppdraget
            handlar det mer om ett kartläggningsarbete för att se hur det
            fungerar i dag och hur universitet och högskolor jobbar med dessa
            frågor – detta för att vi ska kunna få en viss analys av och kunskapsunderlag
            till varför det skiljer sig så mycket åt och varför man gör så
            olika bedömningar av kostnader för olika utbildningar.
          </note>
          <note>
            Kvaliteten i högre utbildning ska säkerställas genom det kvalitetssäkringssystem
            som riksdagen har fattat beslut om. Men det ska också säkerställas
            genom aktiv studentmedverkan. Studenterna ska vara aktiva och
            jobba tillsammans med lärare och forskare för att varje dag säkerställa
            en hög kvalitet på den högre utbildningen. Vi ska också säkerställa
            att internationella studenter är med i det viktiga kvalitetsarbetet.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2015/16:601 om kraftig ökning av
            klotter
          </note>
          <note type="speaker">
            Anf. 50 Statsrådet ANDERS YGEMAN (S):
          </note>
          <note>
            Herr talman! Hans Rothenberg har frågat mig vilka åtgärder jag
            avser att vidta för att stävja och vända trenden av illegalt klotter.
          </note>
          <note>
            Låt mig börja med att konstatera att antalet anmälda brott inte
            är något tillförlitligt mått när det gäller utvecklingen av klotter.
            Brottsförebyggande rådet bedömer att mörkertalet för klotter är
            högt och att det varierar kraftigt i landet. Under 2015 ökade
            andelen anmä lda klotterbrott med ungefär 75 pro ­ cent och en
            stor del av ökningen kunde härledas till Polisregion Stockholm.
            En möjlig förklaring till ökningen är förändringar i hur brotten
            rapporterats. Under sommaren 2014 lanserade nämligen Stockholms
            stad en mobilapplikation som bland annat underlättar rapporteringen
            av klotter och annan skadegörelse. Det är i grunden bra att fler
            brott anmäls och där ­ med kommer till polisens kännedom.
          </note>
          <note>
            Polisen och det straffrättsliga systemet har en självklar plats
            i kampen mot klottret. Men Brå har också betonat vikten av att
            ett förebyggande arbete är anpassat till det klotterdrabbade områdets
            karaktär. Ett sådant arbete måste involvera dialog mellan bland
            annat kommunen, polisen och klottrarna själva.
          </note>
          <note>
            Det finns ett behov av att utveckla samhällets insatser för att
            förebygga brott, inte bara inom rättsväsendet utan också hos andra
            aktörer såsom kommuner, företag och organisationer. Regeringen
            skapar nu bättre förutsättningar för ett strukturerat brottsförebyggande
            arbete över hela landet och har lanserat en nationell satsning
            för det brottsförebyggande arbetet. Jag har stort förtroende för
            att det kommer att medföra verktyg för ett bra lokalt brottsförebyggande
            arbete mot såväl klotter som andra brottstyper.
          </note>
          <note type="speaker">
            Anf. 51 HANS ROTHENBERG (M):
          </note>
          <note>
            Herr talman! Tack, herr talman, för ordet och tack, ministern,
            för orden!
          </note>
          <note>
            Klotter kan i dessa tider synas vara en något udda fråga att
            interpellera i. Det är ett av de brott som står lägst ned på straffskalan.
            Men det är brott som berör många enskilda människor. Det handlar
            om skadegörelse. Många gånger är klotter också inkörsporten till
            grövre brottslighet.
          </note>
          <note>
            Ministern, som har hand om de polisiära frågorna, är helt klar
            över att man sällan börjar sin brottskarriär som bankrånare och
            avslutar den som snattare. Det sker en stegvis ökning av graden
            av dessa brott. Just därför är det så viktigt att samhället reagerar
            tidigt på ett tydligt sätt. Även de små brotten är brott, och
            de små brotten berör sällan institutioner.
          </note>
          <note>
            Den här typen av brott handlar till exempel om skadegörelse på
            bilar som ägs av enskilda människor. De har köpt sina fordon för
            beskattade pengar. Hårt och slitsamt arbete ligger bakom. Det
            handlar om att förfula den miljö som vi al la dagligen befinner
            oss i. Klotter kan synas som ett litet brott, men det är nog ett
            av de brott som människor oftast ser har begåtts.
          </note>
          <note>
            Den statistik som Brottsförebyggande rådet presenterade under
            första kvartalet 2016 visade att det gjordes över 30 000 anmälningar
            om klotter – 30 000 anmälningar på ett kvartal är 10 000 i månaden!
            Den matematiskt kunnige inser att det innebär ett antal anmälningar
            dagligen.
          </note>
          <note>
            Man kan mycket väl säga att det har skett en teknisk utveckling
            som har gjort att det är enklare att anmäla den här typen av brott.
            Men det är bara att konstatera att anmälningarna har ökat under
            de senaste två åren. Vi kan också konstatera att fram till 2008
            låg antalet klotteranmälningar på motsvarande nivå, men den sjönk
            från 2008 till 2014. Ursäkta att jag tar upp lite tråkig statistik,
            men det är alltid bra att ha lite fakta med sig när man debatterar
            med herr ministern.
          </note>
          <note>
            Det svar som jag har fått från inrikesminister Anders Ygeman
            innehåller en bra bild av hur det ser ut, men jag saknar konkreta
            åtgärder som regeringen vill vidta för att stävja den här typen
            av brott. Det går inte att sopa dem under mattan med ursäkten
            att det är ett ungdomsbrott och att det ligger oförnuft bakom.
            Det här är faktiskt skador som många enskilda människor får betala
            med sina egna, som jag sa tidigare, beskattade pengar. Denna skadegörelse
            påverkar också många andra.
          </note>
          <note>
            Jag skulle vilja se lite tydligare formuleringar än bara att
            regeringen skapar bättre förutsättningar för ett strukturellt
            brottsförebyggande arbete över hela landet. Därför frågar jag
            ministern: Vilket signalspråk vill reger ­ ­ ingen skicka för
            att hantera och motverka klotter? Vilka insatser är man beredd
            att göra för att stävja brott som annars kan utvecklas? Vilka
            påfölj ­ der tycker ministern är rimliga framöver?
          </note>
          <note type="speaker">
            Anf. 52 Statsrådet ANDERS YGEMAN (S):
          </note>
          <note>
            Herr talman! Jag vill markera att jag inte har någon annan uppfattning
            än Hans Rothenberg om den här brottstypen, sannolikt inte heller
            om andra brottstyper.
          </note>
          <note>
            Jag är i grunden glad över att man har kunnat öka anmälningsbenägenheten
            genom den typen av appverktyg som har lanserats i Stockholm. På
            lite sikt borde det också kunna öka möjligheten till lagföring
            genom att man kan få in bilder på skadegörelsen direkt in i systemet.
          </note>
          <note>
            Hans Rothenberg ställer ett antal konkreta frågor. Vi måste ha
            ett bättre brottsförebyggande arbete i samarbete mellan kommun,
            skola och socialtjänst. För att uppnå detta kommer vi att lansera
            ett brottsförebyggande handlingsprogram och tillsätta en nationell
            samordnare för den brottsförebyggande verksamheten.
          </note>
          <note>
            I likhet med den moderatledda regeringen tror inte heller jag
            att det är straffen för den här typen av brott som kommer att
            vara avgörande, utan det är hur effektivt man kan arbeta förebyggande
            och i viss mån hur effektivt ett lagförande kan vara.
          </note>
          <note type="speaker">
            Anf. 53 HANS ROTHENBERG (M):
          </note>
          <note>
            Herr talman! Tack, ministern, för det distinkta svaret!
          </note>
          <note>
            Det låter bra att regeringen har idéer om det här och tar det
            på stort allvar. Men jag skulle önska att vi kunde problematisera
            den här frågan ytterligare. Det är inte bara att sv epa över den
            som några fotnoter i riksdagsprotokollet.
          </note>
          <note>
            Vad det handlar om är ju faktiskt ungdomar, huvudsakligen mellan
            10 och 17 år, som ligger bakom den här typen av brottslighet.
            Sedan övergår skadegörelsen ofta till graffiti som är en annan
            sorts ”väggdekorationer”. Men i grunden handlar det om bristande
            respekt för andras egendom.
          </note>
          <note>
            Det finns nog väldigt mycket att vinna på att motverka grövre
            brottslighet om man tidigt kan stävja den här till synes enkla
            formen av brottslighet. Som sagt, den kan accelerera till annan
            skadegörelse om det inte blir någon reaktion från samhället.
          </note>
          <note>
            I Stockholm har Moderaterna föreslagit aktiviteter för att motverka
            klotter i Stockholms stad. Det handlar bland annat om att stoppa
            planer på öppna väggar, återinrätta nolltolerans mot graffiti
            samt satsa mer pengar på sanering. För att citera oppositionsborgarrådet
            Anna König Jerlmyr:
          </note>
          <note>
            ” Vi ställer krav på särskilda klotterpoliser för att vi vill
            att alla anmälningar om klotter och skadegörelse ska följas upp
            av utredning. Den tidigare klotterpolisen var effektiv. De hade
            kunskap om vilka taggar som hörde ihop med vilka personer och
            såg hur frekventa klottrare rörde sig över stan .”
          </note>
          <note>
            Det är ett initiativ som Moderaterna i Sveriges största stad
            har tagit. Jag skulle vilja fråga: Är detta ett initiativ som
            ministern tycker är relevant och bra i sammanhanget?
          </note>
          <note type="speaker">
            Anf. 54 Statsrådet ANDERS YGEMAN (S):
          </note>
          <note>
            Herr talman! Även om jag hittills har hållit med Hans Rothenberg
            i det mesta han har sagt måste jag säga: Om man vill debattera
            åtgärder som föreslås i Stockholms kommunfullmäktige får man kandidera
            och ta debatten där.
          </note>
          <note type="speaker">
            Anf. 55 HANS ROTHENBERG (M):
          </note>
          <note>
            Herr talman! Jag tänker inte kandidera i Stockholm av det enkla
            skälet att jag inte bor i Stockholm. Men ministern, som bor i
            Stockholm, skulle mycket väl kunna göra det. Jag tycker att det
            var ett lite väl lättvindigt sätt att komma undan en diskussion.
            Jag skulle nästan vilja kalla det arrogant – att inte kunna resonera
            och problematisera kring detta.
          </note>
          <note>
            Jag frågade ministern om han tycker att det är ett bra initiativ
            – som ett exempel som skulle kunna användas i andra sammanhang.
            Jag fick inget svar. Jag tror inte att ministern ville svara på
            det.
          </note>
          <note>
            Som jag tidigare har nämnt är det viktigt att samhället reagerar
            i god tid. Det ska samhället göra på alla nivåer. Precis som ministern
            säger i sitt svar berör det många olika instanser. Det kan vara
            företag, organisationer och kommuner, men det kan också vara staten
            i form av regeringen. Därför tycker jag att det är mycket relevant
            att ställa frågan vad regeringen vill göra specifikt för att motverka
            en tilltagande grad av brottslighet framöver.
          </note>
          <note>
            Jag lovar att återkomma i den här frågan, och jag lovar att vi
            moderater kommer att ta frågan på allvar. Det är inte något som
            vi bara skriver på papper – och vi kommer inte att skriva det
            på väggarna heller – men vi kommer att följa upp frågan.
          </note>
          <note type="speaker">
            Anf. 56 Statsrådet ANDERS YGEMAN (S):
          </note>
          <note>
            Herr talman! Jag är ledsen om Hans Rothenberg uppfattar mig som
            arrogant. Det var inte alls min mening. Däremot är det rimligt
            att de folkvalda i Stockholm får ta ställning till initiativ som
            väcks i Stockholm, liksom att de folkvalda i Luleå tar ställning
            till initiativ som väcks i Luleå.
          </note>
          <note>
            När det gäller prioritering av polisens resurser menar jag att
            det är polisen själv som ska avgöra om den ena eller andra typen
            av poliser behövs. Det ska varken statsråd eller borgarråd i enskilda
            kommuner göra.
          </note>
          <note>
            Jag välkomnar Hans Rothenbergs initiativ i frågan och tackar
            för en bra debatt.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:605 om medborgargarden
          </note>
          <note type="speaker">
            Anf. 57 Statsrådet ANDERS YGEMAN (S):
          </note>
          <note>
            Herr talman! Hans Rothenberg har frågat mig vad jag avser att
            göra för att motverka förekomsten av lokala medborgargarden.
          </note>
          <note>
            Att känna sig trygg och säker i samhället oavsett könstillhörighet,
            sexuell läggning, politisk åskådning, hudfärg och nationellt eller
            etniskt ursprung är en högt prioriterad fråga för mig och regeringen.
            Det är något som alla i Sverige har rätt till. Respekten för varje
            människas absoluta rätt till integritet och självbestämmande måste
            värnas och vara tydlig.
          </note>
          <note>
            Polismyndighetens grunduppgift är att upprätthålla allmän ordning
            och säkerhet och att garantera skydd för allmänheten. I den uppgiften
            ligger bland annat att förebygga, förhindra och upptäcka brottslig
            verksamhet och andra störningar av den allmänna ordningen. I den
            mån olika grupperingar begår brott eller stör den allmänna ordningen
            ska polisen ingripa.
          </note>
          <note>
            När det gäller politiskt motiverad våldsbejakande extremism finns
            det ett nära samarbete mellan Polismyndigheten och Säkerhetspolisen,
            som har till uppgift att inhämta och analysera information för
            att kartlägga de grupper som kan tänkas utgöra ett hot mot Sverige.
            Jag bedömer att båda myndigheterna har kapacitet att fullfölja
            sina uppdrag, och de har dessu ­ tom tilldelats extra resurser
            för innevarande år. Utöver detta stöder den nationella samordnaren
            för att värna demokratin mot våldsbejakande ex - tre ­ mism kommunerna
            i att utveckla sitt förebyggande arbete.
          </note>
          <note>
            Arbetet för att säkerställa allas lika rätt att känna trygghet
            på våra gator kommer även i fortsättningen att vara en prioriterad
            fråga för mig och regeringen.
          </note>
          <note type="speaker">
            Anf. 58 HANS ROTHENBERG (M):
          </note>
          <note>
            Herr talman! Frågan om medborgargarden är en fråga som tyvärr
            har blivit alltmer aktuell i samhället. Låt oss göra klart vad
            ett medborgargarde handlar om. Ett medborgargarde är per definition
            en frivillig vaktstyrka. Ibland tar vissa medborgargarden på sig
            polisiära uppgifter. En del av dem påstår att de verkar i brist
            på eller i väntan på myndighetsingripanden. Begreppet ”medborgargarde”
            syftar på att det handlar om medborgare som själva har tagit på
            sig uppgiften att vakta och skydda sig själva, sin omgivning eller
            andra skyddsvärda företeelser.
          </note>
          <note>
            När känner människor att de är benägna att starta ett medborgargarde?
            Då är det ganska långt gånget. Det är när man upplever att civilsamhället
            är uppgivet och undrar över det offentligas åtagande att se till
            medborgarna och den trygghet som de har att kräva. Man drivs av
            frustration. Man drivs många gånger av uppgivenhet. Detta måste
            förebyggas med relevanta åtgärder, och även här måste man markera
            tidigt när så sker.
          </note>
          <note>
            Jag ska ärligt säga att jag inte tror att vi ska behöva debattera
            den här frågan så mycket, för jag är fullkomligt övertygad om
            att ministern och regeringen är överens med alla 349 ledamöter
            i kammaren om att detta är ett oskick, ett otyg.
          </note>
          <note>
            Med den här interpellationen vill jag att vi i Sveriges riksdag
            diskuterar frågan, lyfter upp den på en nivå så att ingen ska
            kunna säga något annat än att den här frågan är något som vi har
            ögonen på. Jag tror att det är viktigt att man från alla politiska
            krafter motarbetar detta.
          </note>
          <note>
            Det finns en aktualitet som i dagarna har uppstått när gruppen
            Soldiers of Odin patrullerar på vissa av våra gator i olika städer.
            Den antirasistiska tidskriften Expo har kartlagt den organisationen.
            Den grundades i Finland för två år sedan av en välkänd nazist.
            Enligt Expo finns organisationen på drygt 15 platser i Sverige,
            och enligt tidningen har flera av personerna bakom organisationen
            tidigare dömts för brott, och vissa medlemmar ska även ha kopplingar
            till nazism och främlingsfientliga grupper.
          </note>
          <note>
            Detta är ytterst oroande, för det är ytterligare en dimension
            av medborgar ­ garden som vi inte har sett tidigare. Det är när
            det finns en dimension av politik – kalla det gärna pseudopolitik
            – där det finns extremism inblan ­ dad, där det inte bara handlar
            om att värna och skydda när man tycker att samhället inte räcker
            till med sin rättsapparat. Här handlar det om att an ­ vända det
            som täckmantel och plattform för att sprida en osäkerhet i samhället.
            Det gör att den typ av medborgargarden som nu tyvärr börjar komma
            till liv har ytterligare en dimension som jag känner är oerhört
            vik ­ tig att vi är observanta på.
          </note>
          <note>
            Därför skulle jag vilja ha lite tydligare svar, lite tydligare
            resonemang från ministern om hur vi ska kunna koppla ihop den
            här växande extremismen med att svara upp mot att människor inte
            ska känna oro för att brott begås men också att vi inte ska ge
            de här extremisterna möjlighet att patrullera på våra gator.
          </note>
          <note type="speaker">
            Anf. 59 Statsrådet ANDERS YGEMAN (S):
          </note>
          <note>
            Herr talman! Först och främst tror jag att vi måste slå fast
            att människor i Sverige känner sig tryggare i dag än vad de har
            gjort på 20 år, om man ser i de nationella trygghetsundersökningarna.
            Vi kan slå fast att vi har ett mycket stort antal poliser, att
            vi aldrig har satsat mer resurser på polisen än vad vi gör i dag.
            Det finns en god grund att stå på när vi gör det trygghetsskapande
            arbetet.
          </note>
          <note>
            Även om jag håller med om allt Hans Rothenberg säger tror jag
            att vi måste göra en distinktion mellan två saker. Det ena är
            den positiva viljan att vara med att öka tryggheten i sitt grannskapsområde
            eller i sin stad. Det är när man är en hjälp till polisen, är
            ögon och öron och skapar trygghet. Det är när föräldrar går ut
            på gator och i samverkan med övriga samhället och myndigheter
            gör en god insats för att öka tryggheten. Det är en sak.
          </note>
          <note>
            Det andra är de som ger sig ut på gatorna i strid med ordningsmakten
            och ofta ställer till större problem och skapar större problem
            för ordningsmakten än vad de löser. I fallet med Soldiers of Odin
            är det alldeles uppenbart att de tillhör den senare kategorin.
            De ställer till stora problem för ordningsmakten och har själva
            gjort ett förfärande avtryck som individer i det belastningsregister
            som finns. De har själva gjort sig skyldiga till rätt stor brottslighet.
          </note>
          <note>
            Frågan är: Vad ska vi göra för att mota den utvecklingen? Vi
            ska för det första uppmuntra alla de goda krafter som vill vara
            med och hjälpa till och göra ett tryggt samhälle ännu tryggare.
            Det är alla de föräldrar som är med och nattvandrar och alla värdar
            i Lugna Gatan och andra liknande organisationer som går ut och
            gör storartade insatser.
          </note>
          <note>
            Det andra är naturligtvis att vi slå r ned på dem som försöker
            att göra gatorna osäkra och försöker att göra en politisk poäng
            av att vara något slags medborgargarde. Jag skulle vilja gå så
            långt som att säga att de inte är något medborgargarde. De är
            snarare en lynchmobb. De har redan på förhand bestämt sig för
            vilka som är förövarna som de ska ge sig på.
          </note>
          <note>
            Jag hoppas att vi ska vara överens om vägen framåt. Vi ska ha
            ett tryggare samhälle, använda oss av alla goda krafter och fortsätta
            att bygga ut polisverksamheten och den förebyggande verksamheten
            i samarbete mellan skola, socialtjänst och boende. Sedan ska vi
            låta pajasarna i Soldiers of Odin motas bort.
          </note>
          <note type="speaker">
            Anf. 60 HANS ROTHENBERG (M):
          </note>
          <note>
            Herr talman! Tack, ministern!
          </note>
          <note>
            Vi kommer in på en annan form av gemensam aktion från civilsamhället.
            Det är just begreppet grannsamverkan. Där talar vi om någonting
            positivt. Ministern tangerade det. Grannsamverkan är ett samlingsnamn
            för åtgärder som innebär att boende i ett område bildar ett brottsförebyggande
            nätverk.
          </note>
          <note>
            Grannsamverkan innebär att grannar och närområdet går samman
            och förebygger kriminalitet. Där kan man vidta olika åtgärder
            som bevakning, märkning av ägodelar och rapportering av brott
            till polisen, och man är vittnen. Det förekommer inte minst i
            småbåtshamnar som har blivit väldigt utsatta för stölder av båtmotorer.
            Det är lågt hängande frukter som plockas från vattnet under dygnets
            mörka timmar.
          </note>
          <note>
            Grannsamverkan är den goda delen. Men det är också viktigt att
            grannsamverkan får stanna vid att vara grannsamverkan och inte
            behöver övergå i någonting annat. Där är gränsen ibland hårfin.
            Det är väldigt viktigt att man från myndigheter och ordningsmakten
            har ett vakande öga på att grannsamverkan stannar vid detta och
            inte urartar från att vara några som bevakar ett område och rapporterar
            till att vara en större grupp som bevakar området men också gör
            egna insatser och låter bli att rapportera. Då har grannsamverkan
            väldigt raskt övergått till ett medborgargarde.
          </note>
          <note>
            Att det inte ska gå den vägen är ett politiskt ansvar som ligger
            på kommunen med att ordna samhället, stadsbyggnaden och bevakning
            på ett bra sätt som gör att människor inte ska kännas vid detta.
            Men det åligger också det statliga ansvaret att det finns en ordningsmakt
            som ganska snabbt kan reagera när sådant här händer. Samhället
            bygger på trygghet och tillit. När tryggheten och tilliten inte
            finns uppstår situationer när människor känner att de behöver
            ta makten i egna händer.
          </note>
          <note>
            Från moderat håll hävdar vi att Sverige ska fungera och polisen
            finnas där och när vi behöver den. Vi har presenterat att 2 000
            nya poliser ska kunna utbildas under de kommande fyra åren. Till
            det läggs nästan 2 miljarder kronor i vår budget. Det handlar
            om att rekrytera, att utbilda och också att behålla poliser.
          </note>
          <note>
            Jag har mött poliser som i dag emellanåt tyvärr känner sig smått
            uppgivna över en brottslighet som ändrar karaktär och gör att
            de inte kan vara med på plats. Det som ligger bakom är tyvärr
            utanförskapet. Att människor står utanför är det största gissel
            som vårt samhälle har.
          </note>
          <note>
            Detta är inte någonting som uppfanns under regeringens första
            två år. Det uppfanns inte heller under alliansregeringens tid.
            Det är någonting som vi tyvärr fått ärva under ett antal decennier.
            Det är strukturellt. Det har byggts upp i ett samhälle där man
            inte har värderat värden som rätten att göra rätt för sig och
            där många människor har uteslutits ur arbetsgemenskapen.
          </note>
          <note>
            Vi vill från moderat håll stärka polisens resurser att kunna
            vara på plats och därmed göra existensen av denna typ av medborgargarden
            helt onödig.
          </note>
          <note type="speaker">
            Anf. 61 Statsrådet ANDERS YGEMAN (S):
          </note>
          <note>
            Herr talman! Vi är naturligtvis helt eniga med Moderaterna om
            vikten av att ha fler poliser närmare medborgarna. Det var också
            syftet med den stora polisreform som Moderaterna tog initiativ
            till och som vi har fullföljt.
          </note>
          <note>
            Vi har också tillskjutit mer pengar till polisen i år. Det är
            en kvarts mil ­ jard kronor i vårbudgeten och ytterligare en kvarts
            miljard till Migra ­ tions ­ verket för att underlätta polisens
            arbete i den delen.
          </note>
          <note>
            I höst återkommer vi till hur mycket vi vill satsa på polisen
            framgent. Jag har varit tydlig och sagt att om den situation som
            vi nu är i blir långvarig kommer vi att få tillföra polisen ytterligare
            resurser.
          </note>
          <note type="speaker">
            Anf. 62 HANS ROTHENBERG (M):
          </note>
          <note>
            Herr talman! Jag ska inte förlänga debatten om det som inte är
            någon egentlig åsiktsskillnad med att bara vräka ur mig ord i
            kammaren.
          </note>
          <note>
            Jag tar till mig ministerns signaler om att detta är någonting
            som är satt under högsta prioritet och kommer också att följa
            frågan. Jag tror att vi är många som kommer att följa frågan.
            Det är med oro man ser vad som händer. Många människor känner
            också oro när de är på gator och torg.
          </note>
          <note>
            Tack för kommande goda insatser!
          </note>
          <note type="speaker">
            Anf. 63 Statsrådet ANDERS YGEMAN (S):
          </note>
          <note>
            Herr talman! Tack, Hans Rothenberg! Jag ser fram emot fler diskussio
            ­ ner. Jag ser också fram emot att föra fler diskussioner på andra
            områden än de som jag är direkt ansvarig för.
          </note>
          <note>
            Om vi ska lösa detta behövs det, precis som Hans Rothenberg är
            inne på, fler poliser, snabbare lagföring och tydliga påföljder.
            Men det krävs också fler jobb, bättre skola och minskade klyftor.
          </note>
          <note>
            Blir vi framgångsrika på båda dessa sidor kommer också samhället
            att gå framåt. Tack för debatten!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 19 Svar på interpellation 2015/16:622 om trafikpolisens utveckling
          </note>
          <note type="speaker">
            Anf. 64 Statsrådet ANDERS YGEMAN (S):
          </note>
          <note>
            Herr talman! Pia Nilsson har frågat mig på vilket sätt jag, regeringen
            och polisen arbetar för att utveckla och förbättra insatserna
            när det gäller att beivra brott och lagöverträdelser som är relaterade
            till yrkestrafiken.
          </note>
          <note>
            Trafiksäkerhetsarbetet är en självklar och viktig del av Polismyndig
            ­ het ­ ens arbete för att förebygga, förhindra och ingripa mot
            brott. En viktig ut ­ gångspunkt i myndighetens trafiksäkerhetsstrategi
            är därför att alla po ­ liser i yttre tjänst ska medverka i arbetet
            mot kriminella i vägnätet samt kontrol ­ lera nykterhet och körkortsbehörighet
            vid varje förar- och fordons ­ kontroll. Målet är först och främst
            att minska antalet döda och skadade i trafiken. Kontroller av
            yrkestrafik syftar dock inte enbart till ökad trafik ­ säkerhet
            utan även till att säkerställa en sund konkurrens och en god social
            situation för förarna.
          </note>
          <note>
            I varje polisregion finns det särskilda grupper som är specialiserade
            på att kontrollera yrkestrafiken. Dessa grupper består av både
            poliser och särskilt utbildade bilinspektörer. I januari 2015
            trädde nya regler i kraft som ger ökade befogenheter för bilinspektörer
            att vidta åtgärder som tidigare krävde polismans kompetens. Detta
            innebär bättre möjligheter att kontrollera och motverka den olagliga
            yrkesmässiga godstrafiken och skapar förutsättningar för en mer
            effektiv polisverksamhet.
          </note>
          <note>
            En ökad trygghet på våra vägar är dock inte enbart en polisiär
            fråga utan kräver förebyggande insatser från hela samhället. För
            att samhällets resurser ska utnyttjas mer effektivt har en försöksverksamhet
            med automatiska nykterhetskontroller i hamnar, så kallade alkobommar,
            nyligen genomförts. Regeringen har gett Trafikverket i uppdrag
            att förbereda införandet av alkobommar i tre till fem hamnar som
            bedöms lämpliga för detta. En redovisning av uppdraget ska lämnas
            till Regeringskansliet senast den 31 oktober 2016.
          </note>
          <note>
            Det är Polismyndighetens ansvar att bedöma hur många trafikpoliser
            och bilinspektörer som behövs för att utföra de uppgifter som
            Polismyndigheten har på trafikområdet och hur den samlade resursen
            ska användas. Regeringen avser att noga följa utvecklingen och
            säkerställa att Polismyndigheten har förutsättningar att fullgöra
            sitt uppdrag.
          </note>
          <note type="speaker">
            Anf. 65 PIA NILSSON (S):
          </note>
          <note>
            Herr talman! Jag vill börja med att tacka inrikesminister Anders
            Ygeman för det klarläggande svaret.
          </note>
          <note>
            Ja, det pågår onekligen en hel del polisiärt arbete relaterat
            till yrkestrafiken – insatser som sällan når mediernas rampljus
            eller tidningarnas rubriker men som är av yttersta vikt för att
            vidmakthålla ordning och reda på våra vägar.
          </note>
          <note>
            Det känns tryggt att veta att det i varje polisregion finns särskilda
            grupper som är specialiserade på att kontrollera yrkestrafiken.
            Det är både trafikpoliser och bilinspektörer, som nu har fått
            ökade befogenheter.
          </note>
          <note>
            Herr talman! Regeringen har sedan den tillträdde hösten 2014
            genomfört en rad viktiga reformer för sund konkurrens, hållbara
            transporter och sjysta villkor i transportbranschen – och det
            har gett resultat!
          </note>
          <note>
            Den 1 januari 2015 trädde nya regler i kraft som innebär att
            sanktionsavgifter på 40 000 kronor tas ut från den som överträder
            bestämmelserna om cabotage.
          </note>
          <note>
            För den som inte känner till vad cabotage är: Det innebär helt
            enkelt att ett utländskt transportföretag har rätt att utföra
            upp till tre inrikes transporter i ett annat land än hemlandet
            inom sju dagar i samband med en internationell transport.
          </note>
          <note>
            Sedan den 1 mars 2015 får Polismyndigheten och Tullverket dessutom
            besluta om att klampa ett fordon mekaniskt, elektroniskt eller
            med annan låsanordning. De nya reglerna ger också möjligheter
            att beslagta exempelvis färdhandlingar, registreringsskyltar och
            nycklar. Och i maj nästa år kommer Transportstyrelsen att redovisa
            regeringens utredningsuppdrag om bland annat ett tydligare beställaransvar.
          </note>
          <note>
            Herr talman! Enligt Transportstyrelsen har till dags dato 97
            ärenden – 97 ärenden – med överträdelse av cabotagebestämmelserna
            handlagts. Av dessa har 87 betalat förskott av sanktionsavgift
            till den sammanlagda summan av 2,4 miljarder kronor. Antalet klampningar
            rör sig om mellan tio och tolv stycken.
          </note>
          <note>
            Regeringens kraftfulla agerande har gett resultat, och Transportstyrelsen
            och polisen är mycket nöjda med de positiva effekter som reformerna
            de facto har inneburit.
          </note>
          <note>
            ”Den ökade kontrollen och sanktionsavgifterna har haft en avskräckande
            effekt”, säger Rainer Nilsson, sektionschef på Transportstyrelsen.
            ”Problemen med utlandsbaserade transportföretag som missköter
            sig har minskat.”
          </note>
          <note>
            Även trafikpoliserna själva vittnar om att de kraftfulla sanktionsavgif
            ­ terna på 40 000 kronor och möjligheten till klampning har fått
            effekt.
          </note>
          <note>
            ”Vi har inte klampat något fordon”, säger trafikpolisen i Västra
            Göta ­ land. ”Vi behöver inte. Vi får in pengarna ändå … Det kostar
            en massa pengar att stå stilla …”
          </note>
          <note>
            Men, herr talman, det finns ett stort orosmoln. Det lyftes fram
            under min praktikdag hos trafikpolisen i Västerås. Vad händer
            nu, när allt fler trafikpoliser går i pension? Kommer nya trafikpoliser
            att utbildas? Kommer tjänsterna att återbesättas? Vad händer?
          </note>
          <note>
            Ytterst är det förstås Polismyndigheten själv som har att hantera
            den här typen av frågor, men på vilket sätt kan statsrådet säkerställa
            att Polismyndigheten har de rätta förutsättningarna att fullgöra
            sitt uppdrag att kontrollera yrkestrafiken som rullar på våra
            vägar även framdeles?
          </note>
          <note type="speaker">
            Anf. 66 Statsrådet ANDERS YGEMAN (S):
          </note>
          <note>
            Herr talman! Jag delar Pia Nilssons bedömning att vi har ökat
            säkerheten på våra vägar. De åtgärder som har vidtagits har lett
            till att fler har betalat sanktionsavgiften i förskott, och vi
            har uppnått en avskräckande effekt. Det faktum att man nu kan
            klampa gör att fler erlägger sanktionsavgifter. Vi kommer dock
            att behöva skärpa klampningsverktyget så att vi får fler möjligheter
            till klampning och till att ha med den tekniken i fler bilar.
          </note>
          <note>
            Pia Nilsson ställer tre frågor som handlar om hur vi kan säkerställa
            att rätt antal kontroller görs, att rätt kompetens finns och att
            ny personal utbildas.
          </note>
          <note>
            Jag kan svara att nya trafikpoliser kommer att utbildas. Men
            kanske ännu viktigare är att det nu utbildas nya bilinspektörer
            och att sex av sju polisregioner ökar antalet bilinspektörer.
            Bilinspektörer är den civila yrkeskategori som är specialiserad
            på att utföra kontroller av tung trafik.
          </note>
          <note>
            När det gäller den vanliga trafikpolisverksamheten mot privatbilister
            kan den i högre grad utföras av vanliga poliser ute i lokalpolisområdena.
            Här ser vi också en stark effekt av den tekniska utvecklingen
            såsom ATK, automatisk trafikkamera. Vi kommer att se andra utvecklingsområden
            för ny teknik.
          </note>
          <note>
            När det gäller både personbilar och lastbilar och nykterhetskontroller
            ser vi fördelarna med alkobommar i våra hamnar. Vi ser att de
            försök som gjorts hittills har varit framgångsrika såtillvida
            att man har kunnat både gripa dem som har kört med alkohol i kroppen
            och avskräcka andra från att dels dricka alkohol, dels i andra
            hand köra bil med alkohol i kroppen.
          </note>
          <note>
            Det krävs alltså teknikutveckling, personalutveckling och utbildning
            men också sedan regeringsskiftet en aktivare roll i Europeiska
            unionen för att säkerställa att Sverige inte sitter i ett hörn
            utan är med i de progressiva krafter som vill driva på för ett
            socialt Europa och för en transportnäring som tävlar på sjysta
            villkor.
          </note>
          <note>
            Det krävs, för även om vi har tagit många på cabotage är både
            cabotage ­ reglerna och kombidirektivet oöverskådliga och svåra
            för polisen att jobba med. Skulle vi ha enklare och tydligare
            regler skulle det göra mycket för att kunna rensa upp på marknaden.
            Vi kan också fundera på om vi inte ska gå till mer av fjärravläsning
            av färdskrivare för att på så sätt få ännu fler nya verktyg för
            att kunna hålla ordning och reda.
          </note>
          <note>
            Målet är att ha så bra ordning och reda och lagefterlevnad på
            våra vägar att kontrollerna riktas dit där vi tror att vi har
            störst möjlighet att göra nytta och öka regelefterlevnaden.
          </note>
          <note type="speaker">
            Anf. 67 PIA NILSSON (S):
          </note>
          <note>
            Herr talman! Tack, inrikesminister Anders Ygeman, för tydliga
            besked! Jag tror att de som lyssnar på den här debatten, inte
            minst de nuvarande trafikpoliserna, kan känna sig lugna med det
            besked som inrikesministern lämnar: Det kommer att utbildas nya
            trafikpoliser. Det är ett väldigt viktigt budskap.
          </note>
          <note>
            Sedan instämmer jag i de förslag som Anders Ygeman här presenterar,
            framför allt om att skapa enklare och tydligare regler. Det är
            väldigt viktigt att ha den transparensen och tydligheten inom
            framför allt yrkestrafiken.
          </note>
          <note>
            Klampningsverktyget är viktigt. I dag möjliggörs klampning bara
            under 24 timmar. Man kan fundera över varför. Nu pågår ett arbete
            för att se över om det går att ta bort tidsgränsen och låta klampningen
            pågå så länge reglerna inte efterlevs och man inte har justerat
            de skevheter och fel som finns på fordonet.
          </note>
          <note>
            Det pågår dessutom en del utredningsuppdrag som Transportstyrelsen
            ska redovisa i maj nästa år. Beställaransvaret kommer att ha stor
            betydelse. Det är ett komplicerat arbete, men Transportstyrelsen
            jobbar frenetiskt och kommer att presentera något väldigt intressant,
            hoppas vi. Vi hoppas förstås också att det blir verkningsfullt.
          </note>
          <note>
            Anders Ygeman nämnde också att det är viktigt att vi är aktivare
            i EU för att hitta en gemensamhet här. Jag tycker förstås att
            det behöver göras mycket mer, inte minst polisiärt. Jag vet ganska
            lite om hur den svenska polisen samarbetar med polis i övriga
            EU-länder just när det gäller yrkestrafiken och kontrollen av
            cabotagetrafiken. Det kunde vara intressant om Anders Ygeman kunde
            nämna lite kort hur det samarbetet ser ut. Det här problemet är
            ju onekligen gränslöst. Det krävs alltså gemensamma internationella
            insatser, inte minst mellan EU-länderna.
          </note>
          <note>
            Det är viktigt att vi får styrning på de oseriösa företagen,
            så att vi gynnar seriösa och framför allt svenska åkeriföretag,
            där goda villkor och säkerhetstänk är norm. De ska inte behöva
            konkurrera med oseriösa företag som inte efterlever de lagar och
            regler som de har att följa.
          </note>
          <note>
            Jag ser fram emot att få veta lite mer om hur den svenska polisen
            samarbetar med polisen i övriga EU-länder.
          </note>
          <note type="speaker">
            Anf. 68 LEIF PETTERSSON (S):
          </note>
          <note>
            Herr talman! Tack, Anders Ygeman, för de många klargörande svaren!
            Jag vill ändå ställa vad man skulle kunna kalla för några kontrollfrågor
            och fundera lite om detta med klampning. Om vi utbildar fler bilinspektörer
            som kommer att ha i uppgift att kontrollera yrkestrafiken, kommer
            de då att ha möjlighet att också klampa? Det är en fråga som man
            måste ställa. Om de ska vänta på att det ska komma en polis för
            att få klampa lär det inte bli mycket av det hela.
          </note>
          <note>
            När man klampar är det dragbilen som man klampar, medan trailern,
            med godset, står kvar. Redan i dag händer det faktiskt att det
            då kommer en annan dragbil och tar trailern och sticker. Det kan
            ju inte vara meningen att det ska vara på det sättet. Man måste
            klampa även trailern, men det gör man inte i dag.
          </note>
          <note>
            I sammanhanget kan man också notera att vid ett antal tillfällen
            har motorcykelklubbar, alltså organiserad brottslighet, betalat
            sanktionsavgifterna. Detta måste vi titta på från en annan utgångspunkt,
            naturligtvis, men det är intressant att se att den organiserade
            brottsligheten redan finns inne på den här marknaden.
          </note>
          <note>
            När vi diskuterar de här frågorna tar de borgerliga partierna
            upp frågan om vägslitageskatt. Jag skulle vilja att inrikesministern
            lite grann berörde vilka möjligheter en vägslitageskatt skulle
            ge när det gäller att få bättre koll på just detta område. För
            mig framstår det som en möjlighet att man då skulle kunna ha en
            gps-puck i varje bil för att kunna kolla dem lite bättre. Jag
            vet inte om detta är möjligt, men inrikesministern kan säkert
            svara på frågan.
          </note>
          <note>
            Sedan finns det de som har eller har haft förhoppningar om att
            vi skulle kunna få en gemensam organisation för trafikpolisen,
            alltså att de inom polismyndigheterna skulle få särskilda befogenheter
            att jobba tillsammans. Det tar ju trots allt tio år att utbilda
            en trafikpolis. En bilinspektör kan bli färdig lite fortare, men
            med all kunskap och praktik som krävs tar det ungefär tio år för
            en trafikpolis att bli färdigutbildad. Med tanke på hur pensioneringarna
            bland trafikpoliserna tar fart är risken stor att vi får en svacka
            där vi inte har tillräckligt många poliser, även om man nu tar
            tag i frågan. Vi kan ju inte göra så mycket mer än att nu ta tag
            i frågan. Gamla synder får vi lida för.
          </note>
          <note>
            Jag skulle gärna vilja höra lite reflektioner kring om man på
            detta sätt skulle kunna få ett kraftfullare arbete över hela landet,
            där trafikpoliserna kan stötta varandra.
          </note>
          <note type="speaker">
            Anf. 69 Statsrådet ANDERS YGEMAN (S):
          </note>
          <note>
            Herr talman! Detta var många frågor. Jag ska försöka besvara
            de flesta. Kanske några får återkomma i framtida interpellationer.
          </note>
          <note>
            När det gäller klampning stöder jag naturligtvis arbetet. Även
            om klampning hittills har varit effektivare än man kunde tro är
            det viktigt att den som har gjort fel ska veta att innan böterna
            är betalda får man inte köra iväg med sin bil. När det gäller
            detta med klampning av trailer får jag faktiskt passa. Vi får
            återkomma om varför lagstiftningen ser olika ut.
          </note>
          <note>
            Beställaransvar är en bra metod. Här håller jag helt med interpellanten.
            Det är en bra metod, kanske inte för att det gör så stor praktisk
            skillnad direkt utan för att det skickar en viktig signal till
            transportköpare och bransch om att de också har ett ansvar för
            de sociala villkor och den regelefterlevnad som deras beställningar
            ger upphov till.
          </note>
          <note>
            Låt mig ta upp detta med samarbete inom EU. Det polisiära samarbetet
            är inte så stort när det gäller cabotageregler eftersom det är
            något som upp ­ träder i det land dit transporten har gått, där
            man sedan får göra tre last ­ ningar eller lossningar. I sådana
            fall har man inte så mycket nytta av poli ­ siärt samarbete. Däremot
            sker det ett stort politiskt arbete för att få ett bättre regelverk
            till stånd och kunna undvika det som ibland kallas big cabot ­
            age, alltså där man utnyttjar cabotagereglerna till det yttersta
            och på ett sätt som de inte var tänkta för.
          </note>
          <note>
            Det ligger i Sveriges intresse att driva på för nya, enklare
            regler både för att göra det lättare för polis att kontrollera
            och för att göra det lättare för den seriösa transportnäringen
            att efterleva reglerna. Ingen tjänar på oklara regler.
          </note>
          <note>
            Bilinspektörer är en viktig del. De går snabbare att utbilda.
            Om de inte har samma möjligheter som poliser har krävs dock att
            de samarbetar med polis, precis som Leif Pettersson framhöll.
            Kan man inte klampa måste man ha polis med sig. Jag är inte främmande
            för att se över hur regelverket för bilinspektörer ser ut, så
            att de ges så stor slagkraft som möjligt. Jag stänger alltså inte
            dörren för den möjligheten.
          </note>
          <note>
            När det gäller vägslitageavgift ser vi utvecklingen i USA. Där
            sätter man gps-puckar på alla bilar som kommer från Mexiko, och
            man har haft en väldigt positiv utveckling när det gäller regelefterlevnaden.
            I den meningen skulle en vägslitageavgift slå undan benen för
            den olagliga trafiken under cabotageflagg. Ur det perspektivet
            skulle det alltså vara väldigt bra att få en vägslitageavgift
            på plats.
          </note>
          <note>
            Sedan var det utbildningsfrågan, frågan om regioner och frågan
            hur trafikpolisverksamheten är organiserad. I dag ligger utvecklingsansvaret
            och policyansvaret när det gäller trafikpolisen på Trafik Region
            Mitt. Sedan är det lite olika organiserat i de polisregionerna.
            I reformen var tanken att vi skulle få en enhetlig regional organisation,
            men två polisregioner har valt att gå en annan väg. Därför är
            det lite olika organiserat.
          </note>
          <note>
            Jag tror att det finns all anledning att ha ett utbyte av erfarenheter
            och kunskaper på det tunga området. Det hoppas jag att det här
            utbildningscentrumet ska kunna leda till. När det gäller det lätta
            området handlar det mer om att följa stöld- och inbrottsligor.
            Det handlar om underrättelsesamarbete för att kunna hålla den
            kommunikationen.
          </note>
          <note>
            Sedan tror jag att de tidigare försyndelserna, den nya tekniken
            och det nya arbetslivet gör att vi kommer att få se ett annat
            utbildningsmönster för de nya trafikpoliserna. De kommer att gå
            kortare kurser. De kan då bli specialister på olika områden, så
            att man inte måste ha all kompetens samlad i en person. I exempelvis
            norra Sverige kanske det är vissa typer av utbildningar som är
            viktigare. I andra delar av Sverige är det andra. Då kan vi, så
            att säga, snabba upp basplattan i utbildningsnivån. Och olika
            poliser har då olika trafikpoliskompetens. Jag tror att det i
            alla fall i det kortsiktiga perspektivet är på det sättet vi får
            möta det stora utbildningsbehovet.
          </note>
          <note>
            Sedan gäller det bilinspektörer. I sex av sju polisregioner ökar
            antalet bilinspektörer.
          </note>
          <note type="speaker">
            Anf. 70 PIA NILSSON (S):
          </note>
          <note>
            Herr talman! Vi skulle kunna sammanfatta den här debatten så
            här: Regeringens kraftfulla insatser för en sund konkurrens, hållbara
            transporter och sjysta villkor inom transportbranschen har gett
            resultat.
          </note>
          <note>
            Polisen har nu möjlighet att ta ut en sanktionsavgift på 40 000
            kronor. Polisen har nu möjlighet att klampa, det vill säga låsa
            lastbilsekipage för att förhindra fortsatt färd. Polisen har nu
            möjligheter att beslagta nycklar, frakthandlingar och registreringsskyltar
            om regler inte följs. Verktyg finns på plats.
          </note>
          <note>
            Detta, herr talman, kunde polisen inte göra under förra mandatperioden
            eftersom alliansregeringen inte prioriterade det trafikpolisiära
            arbetet. Nuvarande regering har däremot valt att prioritera arbetet,
            och genomslaget har inte låtit vänta på sig. 97 ekipage har till
            dags dato ålagts sanktionsavgifter motsvarande 2,4 miljoner kronor.
          </note>
          <note>
            Inrikesminister Anders Ygeman har på ett klargörande sätt redovisat
            det polisiära arbetet kring yrkestrafiken. Jag kan konstatera
            att mycket görs, vilket vidimeras inte minst av trafikpoliserna
            själva men även av Transportstyrelsen. Ministern har också redogjort
            för hur han noga kommer att följa utvecklingen framöver och att
            nya trafikpoliser kommer att utbildas. Det är viktigt, herr talman.
            Det är nödvändigt. Och det känns tryggt.
          </note>
          <note type="speaker">
            Anf. 71 LEIF PETTERSSON (S):
          </note>
          <note>
            Herr talman! Jag vill tacka också för svaren på mina frågor.
            Det var klargörande, och det är bra att vi följer de här frågorna
            och att vi kan se framtiden an med tillförsikt även när det gäller
            bilinspektörer och hur deras kompetens och befogenheter kommer
            att se ut framöver. Man tittar närmare på det. Det är kanske inte
            möjligt att ge dem en polismans befogenhet, men de kan i alla
            fall i vissa lägen få mer av makt, så att säga, ute på vägen.
            Jag tackar för svaret.
          </note>
          <note type="speaker">
            Anf. 72 Statsrådet ANDERS YGEMAN (S):
          </note>
          <note>
            Herr talman! Jag vill passa på att tacka Pia Nilsson och Leif
            Pettersson för en bra debatt. Vi har under ett antal år tillsammans
            slagits för ordning och reda på svenska vägar. Det gläder mig
            att de fortsätter den kampen och diskussionen. Det gläder mig
            också att de har fått gehör för många av sina synpunkter både
            hos infrastrukturminister Anna Johansson, som nu går vidare med
            att permanenta alkobommar i våra hamnar och som stenhårt driver
            de här frågorna i EU, och på mitt område, där vi ser en kraftig
            ökning av både sanktionsavgifter och bilinspektörer.
          </note>
          <note>
            Förhoppningsvis kan vi växla ut det här i ökad ordning och reda
            på svenska vägar och en framgångsrik svensk transportbransch,
            som kan vinna marknadsandelar.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2015/16:676 om det svåra läget för
            polisen i Uppsala län
          </note>
          <note type="speaker">
            Anf. 73 Statsrådet ANDERS YGEMAN (S):
          </note>
          <note>
            Herr talman! Mikael Oscarsson har frågat justitie- och migrationsministern
            vad han avser att göra för att komma till rätta med polisbristen
            och de vakanser som finns i många polisdistrikt. Mikael Oscarsson
            har också frågat vad ministern avser att göra för att komma till
            rätta med problemen som uppstått i och med den nya polisorganisationen.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Den nya Polismyndigheten inledde sin verksamhet den 1 januari
            2015, men arbetet med att genomföra reformen kommer att prägla
            myndigheten de närmaste åren. För närvarande pågår också en lönerevision
            vid myndig ­ heten. Jag kan förstå att oro och frustration kan
            uppstå i samband med detta. Personalomsättningen bland poliser
            som helhet är fortfarande låg i jäm ­ förelse med genomsnittet
            för svensk statsförvaltning. En oroväckande tendens är dock att
            det i större utsträckning är unga poliser med få år i tjänst som
            väljer att lämna myndigheten. Det är därför angeläget att Polis
            - myndigheten noga följer och agerar på utvecklingen av personalomsätt
            ­ ningen inom myndigheten. Jag förutsätter att Polismyndigheten
            och arbets ­ tagarorganisationerna har ett konstruktivt samarbete
            i syfte att lång ­ siktigt utveckla Polismyndigheten på bästa
            sätt.
          </note>
          <note>
            Ombildningen av svensk polis är en av de mest omfattande organisa
            ­ tionsförändringarna inom staten på många år. Det är av stor
            vikt att inten ­ tionerna med ombildningen uppfylls och att Polismyndigheten
            även i övrigt har goda förutsättningar att genomföra sitt uppdrag.
            Regeringen har mot den bakgrunden gett Statskontoret i uppdrag
            att utvärdera ombild ­ ning ­ en i förhållande till dess mål och
            syfte. Regeringen har vidare före ­ slagit riks ­ dagen i vårändringsbudgeten
            för 2016 att Polismyndighetens anslag för innevarande år ska öka
            med 283 miljoner kronor. Enligt det bud ­ get ­ underlag som Polismyndigheten
            lämnade till regeringen i februari bedömer myndigheten att man
            på längre sikt behöver öka antalet polis ­ anställda. Regeringen
            avser att noga följa hur Polismyndighetens förut ­ sättningar
            att fullfölja sitt uppdrag utvecklas.
          </note>
          <note type="speaker">
            Anf. 74 MIKAEL OSCARSSON (KD):
          </note>
          <note>
            Herr talman! Det är väldigt angeläget att diskutera polisfrågorna.
            Det handlar om människors trygghet, och det handlar om skydd mot
            inre hot. För den sakens skull var jag ganska nyligen på ett besök
            i Norduppland. Jag träffade anställda poliser och polischefen
            för polismyndigheten i Norduppland. Jag fick en ganska skakande
            rapport om de problem man har, särskilt med att upprätthålla den
            yttre tjänsten. Man hade 60 tjänster, och 10 var vakanser. Man
            hade väldigt svårt att behålla personalen. Det man särskilt pekade
            på var resursbristen och de alltför låga lönerna. Flera kvinnliga
            poliser som jag pratade med, som hade jobbat i sex sju år, låg
            fortfarande kvar på 24 500 kronor i månaden. Man pekade också
            på att det är brist på kompetensutveckling samt en otydlig ledning
            och styrning.
          </note>
          <note>
            I Upsala Nya Tidning har polisområdeschefen varit väldigt tydlig.
            Han uttrycker det som ett akutläge. Det måste göras något för
            att klara den dagliga bemanningen. I dag hinner många poliser
            knappt äta. Det har kommit fram uppgifter om att man har uppemot
            300 arbetspass fram till midsommar att fylla. Man lyfter också
            fram den senaste undersökningen från Polisförbundet som visar
            att 75 procent av landets poliser det senaste halvåret har övervägt
            att sluta. Situationen är värst i Polisregion Mitt, där bland
            annat Uppsala ingår.
          </note>
          <note>
            Jag hade i förra veckan ett samtal med Christer Nordström, som
            är press ­ talesperson för Uppsalapolisen. Han ha r varit anställd
            i polisen i 46 år. Han berättade att han aldrig har varit med
            om något liknande. Han menade att det i princip är en organisation
            i upplösning. Det är så stora problem. Han pekade särskilt på
            att den nya polisorganisationen i grunden var någonting som var
            positivt men att det är en hel del saker som inte har blivit som
            man har tänkt sig. En sak gäller personalrekryteringen. Man har
            inte möjlighet att rekrytera lokalt. I stället för att rekrytera
            personal lokalt och skicka den på utbildning kommer det nya poliser
            som exempelvis blir placerade i Norduppland. Det har visat sig
            att många inte vill något hellre än att komma till något annat
            ställe. Det gör att man på många ställen saknar kontinuitet, vilket
            gör att polisverksamheten blir lidande. Det finns också väldigt
            lite av incitament för att vara kvar i yttre tjänst. Man vittnar
            om att det hela tiden kommer nya projektuppgifter där det ges
            löneförhöjningar. Men det är stora brister just när det gäller
            belöningen för att göra den yttre tjänsten.
          </note>
          <note>
            Frågan är: Hur ser ministern på de stora utmaningar som polisen
            står mitt uppe i? Vad har ministern för handlingsplan för att
            hjälpa till med problemen med poliser som slutar och polisbrist,
            både i Uppsala och runt om i landet?
          </note>
          <note type="speaker">
            Anf. 75 Statsrådet ANDERS YGEMAN (S):
          </note>
          <note>
            Herr talman! Vi har aldrig satsat mer resurser på svensk polis
            än vad vi gör i dag. Vi har inte på 40 år haft fler polisanställda
            i Sverige än vad vi har i dag. Vi har i stort sett lika många
            poliser som vi har haft under de absolut bäst bemannade åren.
          </note>
          <note>
            Samma sak ser vi i Uppsala. I Region Mitt har vi 37 fler poliser
            i dag än vad vi hade för ett och ett halvt år sedan. Det är 50,4
            procent av poliserna som är i yttre tjänst i lokalpolisområdena,
            alltså det mål som Mikael Oscarsson tillsammans med en enig riksdag
            satte upp för polisverksamheten.
          </note>
          <note>
            Samtidigt ska vi inte blunda för utmaningarna. Vi har haft år
            nu med det största asylmottagandet sedan andra världskriget, en
            enorm humanitär insats som också har ställt polisorganisationen
            under stor press. Vi har gränskontroller för första gången sedan
            1994, en uppgift som kan sluka stora polisiära resurser, och vi
            lever med ett förhöjt terrorhot som under perioder varit uppe
            på den högsta nivån på skalan någonsin. Samtidigt har vi den största
            omorganisationen sedan 1965. Det är klart att detta ställer polisorganisationen
            inför påfrestningar.
          </note>
          <note>
            Risken är, herr talman, att man låter de här påfrestningarna
            gå ut över den omorganisation som Mikael Oscarsson och en enig
            riksdag har varit med och beslutat om, och man låter den gå ut
            över rikspolischefen.
          </note>
          <note>
            Vi måste se till att vi värdesätter svensk polis på ett bra sätt.
            De måste ha rätt resurser, och därför är det glädjande att vi
            aldrig har satsat mer ekonomiska resurser än nu. Vi måste också
            se till att de har rätt verktyg till sitt förfogande.
          </note>
          <note>
            Däremot tror jag inte att vi ska gå in och peta i verktygslådan
            och säga: Här ska det vara en polis mer, och här ska det vara
            en polis mindre. Det där är saker som de professionella inom polisen
            själva måste klara av. De måste prioritera utifrån hur situationen
            ser ut i det egna lokalpolisområdet, i den egna regionen. Vi måste
            lita på att polisen gör professionella bedömningar.
          </note>
          <note>
            Vi måste däremot se till att de har en rimlig ekonomisk förutsättning
            att klara detta, och det var skälet till att regeringen sköt till
            283 miljoner i ändringsbudgeten för innevarande år för att bättre
            kunna möta de här förutsättningarna, kunna anställa civil personal
            och därmed frigöra uniformerad personal ute i verksamheten.
          </note>
          <note>
            Det var också skälet till att vi tillförde nästan lika mycket
            pengar till Migrationsverkets trygghetsarbete för att kunna minska
            belastningen för polisen i yttre tjänst. I Norduppland eller uppe
            i Gästrikland och Väster ­ norrland är flyktingförläggningar och
            asylboenden ofta placerade ganska långt ifrån befolkningscentra
            och med, ibland, alltför dålig bemanning nat ­ tetid enligt Migrationsverket.
            Den situationen har gjort att alltför många poliser har fått åka
            på alltför många ärenden dit, vilket har tagit stora re ­ surser
            från polisorganisationen.
          </note>
          <note>
            Därför är både tillskottet till Migrationsverkets säkerhetsarbete
            och deras förmåga att bättre upphandla boenden och det ekonomiska
            tillskottet vi gör till polisen viktigt.
          </note>
          <note>
            Sedan är frågan: Lever reformen upp till de målsättningar som
            riksdag och regering har ställt upp och varit överens om? Blir
            det fler poliser i yttre tjänst? Fungerar rekryteringen på det
            sätt som det var tänkt, eller är den farhåga som lyftes om den
            lokala rekryteringen riktig?
          </note>
          <note>
            Det här är saker som Statskontorets utvärdering måste svara på,
            och jag ska vara tydlig, Mikael Oscarsson: Även om vi har varit
            överens här i kammaren om omorganisationen är det inte den bästa
            omorganisationen i världen som är mitt mål. Mitt mål är tryggare
            människor och mindre brottslighet, och finns det saker som utvärderingen
            pekar på behöver ändras så hoppas jag att vi i stor enighet i
            Sveriges riksdag också kan möta de utmaningarna.
          </note>
          <note type="speaker">
            Anf. 76 MIKAEL OSCARSSON (KD):
          </note>
          <note>
            Herr talman! Tack, statsrådet, för svaret! Vi har på många sätt
            stora utmaningar i samhället. Vi har allt större vapenbeslag.
            Vi ser uppgörelser mellan olika gäng i princip varje vecka. Det
            finns en otrygghet som växer för många grupper i samhället.
          </note>
          <note>
            För att gå tillbaka till presstalespersonen i Uppsala så kommer
            han hela tiden tillbaka och säger: Mikael, vår uppgift är att
            utreda och lagföra brott. Men i dag hinner vi inte med det.
          </note>
          <note>
            Trots att intentionen har varit att det ska bli fler poliser
            i yttre tjänst ser i vart fall inte verkligheten i Uppsala ut
            på det viset. När vi pratar med de ansvariga är det inte det vi
            ser, och det är något som inte alls är tillfredsställande.
          </note>
          <note>
            En annan sak som man hör väldigt tydligt från de här polischeferna
            är att det kommer en ständig ström av detaljstyrning över dem,
            i och för sig med goda idéer, men man får inte mer resurser. Det
            är resursbrist, och här måste man kanske från politiskt håll gå
            in och renodla uppgifterna – kapa och satsa på det allra viktigaste.
          </note>
          <note>
            När det gäller passusen om den stora utmaning vi har med flyktingströmmarna
            så stämmer det. Det är en jättestor utmaning, men då skulle man
            kunna ta ett annat förslag från Kristdemokraterna, nämligen att
            återanvända beredskapspolisen för att hjälpa till att avlasta
            polisen. Det gäller alltså att se de möjligheter som finns att
            faktiskt avlasta.
          </note>
          <note>
            Den här situationen som så tydligt finns i mitt hem län men som
            också finns runt om i landet, om man läser i tidningarna, med
            poliser som slutar efter några år och andra problem, är någonting
            väldigt allvarligt. Då tror jag att även om intentionen och grundidén
            i sig var bra så måste man nu vara beredd att göra justeringar.
          </note>
          <note>
            Det är också viktigt att skjuta till pengar. Kristdemokraterna
            har i vår vårproposition, i tilläggsbudgeten, föreslagit att man
            lägger till rejält med pengar. Jag tror att det är oerhört viktigt
            att det skjuts till pengar så att man dels kan anställa nya poliser,
            dels hitta sätt att arbeta så att man blir belönad för att göra
            yttre tjänst, det som vi så gärna vill se.
          </note>
          <note>
            Ett problem i Uppsala som jag också fick mig till livs är att
            det tyvärr, trots intentionerna, finns allt mindre lokal förankring.
            Förut fanns det en polis som jobbade lokalt eller som hade ansvar
            för city eller något annat område, men det är borta. Det finns
            inte resurser till det.
          </note>
          <note>
            Jag tror att inrikesministern är på rätt spår när han ser allvaret
            i det, men nu krävs det handgripliga åtgärder. De här uppgifterna
            kommer inte bara från Uppsala, utan det här är en så stor kris
            att vissa talar om den kanske största kris som polisen någonsin
            har haft. Det är inte bra med tanke på den växande brottsligheten,
            till exempel vapenbrott och uppgörelser som ökar. Polisen måste
            fungera och kunna ge trygghet!
          </note>
          <note type="speaker">
            Anf. 77 Statsrådet ANDERS YGEMAN (S):
          </note>
          <note>
            Herr talman! Det är en oppositions privilegium att kritisera
            regeringen. Det är rimligt, och det är okej.
          </note>
          <note>
            Jag tror dock att man ska vara varsam med orden när man beskriver
            utvecklingen i Sverige. Det är inte så att brottsligheten ökar,
            som Mikael Oscarsson ger uttryck för. I undersökningar från Brottsförebyggande
            rådet ser vi att till exempel våldsbrottsligheten visar på en
            sjunkande trend över 20 år. Den sjönk även under den tid som Mikael
            Oscarssons parti satt vid regeringsmakten.
          </note>
          <note>
            Det är en glädjande utveckling. Ta hellre åt er äran av att ha
            skapat ett tryggare Sverige än att säga att otryggheten växer!
          </note>
          <note>
            NTU, Nationella trygghetsundersökningen, som Brottsförebyggande
            rådet också gör, visar att vi har de tryggaste medborgarna i Sve
            rige på 20 år. Ta gärna åt er äran av att ni har varit med och
            skapat tryggare medborgare snarare än att säga som Mikael Oscarsson
            gjorde nu, att otryggheten växer!
          </note>
          <note>
            Det finns otrygghet som växer i delar av Sverige. Vi ska göra
            någonting åt den. Men vi ska inte låtsas som att allt går åt fel
            håll, för det gör det inte.
          </note>
          <note>
            Mikael Oscarsson säger att det är för mycket detaljstyrning.
            Låt mig påminna om att Mikael Oscarssons parti tillsammans med
            de tre andra allianspartierna föreslog 37 nya prioriteringar för
            polisen vid diskussioner i justitieutskottet, inklusive djurrättsbrott
            som skulle prioriteras. Låt mig också påminna Mikael Oscarsson
            om att hans parti tillsammans med de tre allianspartierna inte
            hade ett enda förslag på vad som skulle prioriteras bort. 37 områden
            skulle prioriteras och inget skulle prioriteras ned.
          </note>
          <note>
            Den typen av politisk styrning är inte bra för polisorganisationen.
            Regeringen har halverat regleringsbrevet för polisen. Vi har skurit
            bort pinnjakten. Skälet är att vi tror att polisen är bäst på
            att vara polis. Vi ska inte skicka ut direktiv och dekret från
            Stockholm som sedan ska trickla ned i polisorganisationen.
          </note>
          <note>
            Utifrån lokalbilden i Norduppland gör man en bedömning av hur
            polisresurserna ska användas. I Stockholm ser bedömningen annorlunda
            ut. Det är poliserna som jobbar lokalt som kan ta fram den bästa
            problembilden.
          </note>
          <note>
            Jag instämmer egentligen i Mikael Oscarssons grundanalys om detaljstyrning,
            men jag skulle önska att Mikael Oscarssons parti och allianskollegor
            också levde upp till den i praktiken.
          </note>
          <note>
            När det gäller frågan om ledarskap inom polisen är jag beredd
            att hålla med Mikael Oscarsson. Det är en lång väg att vandra
            där. Trots att det råder ett stort missnöje inom polisen med lönerna
            är missnöjet med ledarskapet nästan dubbelt så stort som missnöjet
            med lönerna. Det är en signal vi måste ta på allvar. Vi måste
            också fundera över om det var en bra idé, som alla partier var
            överens om, att tillsätta 2 900 nya chefer under en kortare period
            än ett år. Det gjorde att så många undrade om de skulle bli chef
            och så många undrade vem som skulle bli deras chef. Det gjorde
            ledarskapet svårt och otydligt i en situation där Sveriges polis
            stod inför större utmaningar än på många år.
          </note>
          <note>
            Jag tror inte på att återinrätta beredskapspolisen. Den avskaffades
            av alliansregeringen, och den användes knappt av alliansregeringen.
            Det var ett klokt beslut att avskaffa beredskapspolisen. Däremot
            kan det vara så att vi behöver andra mellanformer mellan polisvolontärer
            och poliser. Låt oss diskutera vad de ska innehålla och vilken
            kompetens det ska vara fråga om. Låt oss utgå från polisens behov
            och vad polisen anser att man behöver hjälp med.
          </note>
          <note>
            I dag löser vi situationen på flyktingboendena bättre med att
            Migra ­ tions ­ verket har personal där nattetid och att det finns
            ordningsvakter och väktare på plats när det är stökigt snarare
            än att det ska finnas beredskaps ­ poliser.
          </note>
          <note>
            Poliser som slutar är ett problem – det nämnde jag i mitt svar
            – speciellt de yngre, men omsättningen inom polisen är lägre än
            för de flesta andra statliga myndigheter. Det är ett problem vi
            ska fokusera på, men vi ska inte överdriva det.
          </note>
          <note type="speaker">
            Anf. 78 MIKAEL OSCARSSON (KD):
          </note>
          <note>
            Herr talman! Det är sant att beredskapspolisen lades ned. Men
            man måste också vara beredd att ompröva nedläggningen och se att
            det är en resurs som behövs. Inrikesministern var inne på att
            det var fråga om en extraordinär händelse. Då är det väl bra att
            kunna använda de resurser som finns.
          </note>
          <note>
            Självklart är inte allt elände, men vapentillslagen ökar. Uppgörelser
            med dödlig utgång sker vecka för vecka. Det finns en växande otrygghet
            inom vissa grupper. Oavsett hur det är med dessa problem är det
            viktigt att se att de är verkliga. Det är problem med rekryteringen,
            att få poliser att stanna, speciellt i ytterområdena. Det skapar
            brist på stabilitet. Det är viktigt.
          </note>
          <note>
            Många poliser slutar. I Uppsala polisdistrikt är det svårt att
            upprätthålla en fungerande yttre tjänst. Det finns få belöningar
            för den. Det är något som måste ändras – och det är viktigt.
          </note>
          <note>
            I frågan om ledning och styrning är ministern överens med mig.
            Det är viktigt att inte bara se dessa frågor utan att också agera.
            Så pass många som tre av fyra poliser har det senaste året funderat
            på att sluta. 84 procent lyfter fram den dåliga lönen. 57 procent
            tar upp det otydliga ledarskapet. Otydliga beslutsvägar lyfts
            fram av nästan 50 procent. Det är också en fråga som lyfts fram
            av de polischefer jag har träffat.
          </note>
          <note>
            Det är viktigt för Anders Ygeman att inse att det är hans uppgift
            som ansvarig minister att se problemen, agera och skjuta till
            de pengar som behövs för att polisen ska fungera så att inte Christer
            Nordström när han slutar nästa år ska uppleva att situationen
            är den sämsta någonsin.
          </note>
          <note type="speaker">
            Anf. 79 Statsrådet ANDERS YGEMAN (S):
          </note>
          <note>
            Herr talman! Verkligheten är naturligtvis aldrig svart eller
            vit. Det finns saker som är positiva, och det finns saker som
            är negativa.
          </note>
          <note>
            Det ökade antalet skjutningar är en sådan sak där jag ger Mikael
            Oscarsson rätt. Trots att det dödliga våldet minskar ökar uppgörelser
            med illegala skjutvapen. Det är ett allvarligt problem, och där
            måste vi sätta in insatser. Dock är jag inte säker på att detta
            att vapentillslagen ökar nödvändigtvis är negativt. Det är i grunden
            positivt att vi kan ta bort vapen från de kriminella.
          </note>
          <note>
            Det finns också andra goda saker. Antalet sökande till Polishögskolan
            ökade 50 procent vid det senaste intaget. Det är positivt.
          </note>
          <note>
            Men det finns också oroande saker: ledarskap, missnöje och otydlig
            organisation. Då är frågan hur vi löser de utmaningarna bäst.
          </note>
          <note>
            Alla partier i Sveriges riksdag har varit överens om polisreformen.
            Vi har också varit överens om syftet, det vill säga fler poliser
            närmare medborgarna. Tryggare människor ger färre brott. Det är
            det grundläggande ramverket. Om vi ser brister i hur reformen
            möter verkligheten är det rimligt att vi efter att Statskontoret
            har lagt fram sin utvärdering sätter oss ned och funderar över
            på vilket sätt vi kan göra arbetet bättre, inte bara tillsammans
            i de politiska partierna utan även tillsammans med polisfacket
            och Polismyndigheten. Kan det finnas saker att skruva med?
          </note>
          <note>
            Jag tror på polisreformen, som alla partierna i riksdagen har
            varit överens om, men jag tänker inte göra den till religion.
            Det viktiga är att det blir fler poliser närmare medborgarna,
            ökad trygghet och minskad brottslighet. Där kan alla partier i
            Sveriges riksdag göra en insats för att nå de målen.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2015/16:678 om blåljuspersonalens
            säkerhet
          </note>
          <note type="speaker">
            Anf. 80 Statsrådet ANDERS YGEMAN (S):
          </note>
          <note>
            Herr talman! Tomas Tobé har frågat mig om jag tänker verka för
            att regeringen ska lämna förslag, i linje med det som Moderaterna
            har föreslagit, för att stärka blåljuspersonalens säkerhet.
          </note>
          <note>
            På flera orter runt om i Sverige finns det bostadsområden som
            i allt större utsträckning har kommit att präglas av brottslighet,
            social oro och otrygghet. Där förekommer också stenkastning, skadegörelse,
            hot och våld mot blåljuspersonal och deras fordon. Det vi ser
            är resultatet av en samhällsutveckling som accelererat under den
            förra regeringens tid med ökade klyftor och socioekonomisk segregation.
            Det är en konsekvens av en politik som prioriterat skattesänkningar
            före gemensam välfärd. För att vända utvecklingen krävs det insatser
            från hela samhället och på alla nivåer.
          </note>
          <note>
            Regeringen ser ytterst allvarligt på situationen. Sverige ska
            vara ett tryggt land att leva i. I december 2015 presenterade
            regeringen en samlad insats mot organiserad brottslighet. Den
            bestod bland annat av ett uppdrag till tolv myndigheter att utveckla
            former för lokal samverkan mot organiserad brottslighet. I uppdraget
            betonas vikten av att arbeta mot organiserad brottslighet i särskilt
            utsatta områden. Regeringen har också intensifierat det brottsförebyggande
            arbetet med en nationell satsning där bland annat Brottsförebyggande
            rådet ska utveckla en nationell stöd- och samordningsfunktion
            för det brottsförebyggande arbetet.
          </note>
          <note>
            Tidigare i år höll jag ett rundabordssamtal tillsammans med represen
            ­ tanter från blåljusmyndigheter och fackförbund. Där framfördes
            ett antal förslag på åtgärder för att motverka problematiken med
            hot, våld och ska ­ de ­ ­ g ­ örelse mot blåljuspersonal och
            deras fordon. Vilka åtgärder som kan behöva vidtas ska nu beredas
            inom Regeringskansliet.
          </note>
          <note>
            Situationen i utsatta områden och för den utryckningspersonal
            som arbetar i dessa områden hanteras utifrån flera perspektiv,
            och regeringen har vidtagit flera åtgärder. Det är en komplex
            problematik som tas på stort allvar. Jag och regeringen avser
            att fortsätta bedriva ett aktivt arbete på detta område.
          </note>
          <note type="speaker">
            Anf. 81 TOMAS TOBÉ (M):
          </note>
          <note>
            Herr talman! Tack, statsrådet, för svaret!
          </note>
          <note>
            Det är oerhört viktigt att det finns ett Sverige som fungerar.
            Just nu råder en situation där polisbilar möts av stenar, däck
            skärs upp på ambulanser och utrustning för brandmän stjäls.
          </note>
          <note>
            Det är uppenbart att statsrådet verkar se samhällsproblemet,
            men det som är oerhört viktigt nu är att vi visar nolltolerans
            och att vi agerar på detta problem snabbt. Detta fenomen är inte
            helt nytt, herr talman, men det är uppenbart att vi den senaste
            tiden har sett många exempel som tyvärr talar om en bekymmersam
            utveckling.
          </note>
          <note>
            Jag har under våren haft möjlighet att besöka det som brukar
            kallas utanförskapsområden, det vill säga områden där vi ser att
            kriminella nätverk och brottslighet har ett ganska fast grepp.
            Man möter absolut en del positiva ambassadörer, och det finns
            mycket kraft i samhället att försöka vända utvecklingen. Det görs
            ett gott arbete med skola och socialtjänst.
          </note>
          <note>
            Men det som är slående är att nu bryts någonting som är väldigt
            grundläggande, nämligen tilliten. När jag talar med de boende
            i området blir det uppenbart att de tycker att rättssamhället
            inte finns där i tillräcklig utsträckning.
          </note>
          <note>
            Det är inte statsrådets fel, men jag tycker att det är viktigt
            att statsrådet väljer att agera och agera snabbt. Statsrådet har
            redan fått en del kritik i dag, men det finns anledning att rikta
            kritik även på detta område.
          </note>
          <note>
            Moderaterna har försökt att vara konstruktiva. Vi lägger fram
            fem konkreta förslag som vi tycker att regeringen borde gå vidare
            med. Våld mot tjänsteman ska ge ett straff på minst sex månaders
            fängelse.
          </note>
          <note>
            Räddningstjänst och personal inom hälso- och sjukvård ska fullt
            ut inkluderas i lagbestämmelsen om våld och hot mot tjänsteman.
          </note>
          <note>
            Det ska införas en särskild straffskärpningsgrund för brott som
            är angrepp på väsentliga samhällsfunktioner.
          </note>
          <note>
            Lagstiftningen ska förändras så att poliser kan få ersättning
            i fler fall än i dag. Det är inte okej att spotta en polis i ansiktet.
          </note>
          <note>
            Av rapporterna framgår det att en del ungdomar är omyndiga. Det
            är ett långsiktigt och svårt problem att lösa. Moderaterna föreslår
            därför att ungdomar mellan 15 och 17 år ska kunna dömas till ungdomstjänst
            hos till exempel räddningstjänst och polis. Det är viktigt att
            bygga upp tillit till och respekt för dessa viktiga samhällsfunktioner.
          </note>
          <note>
            Herr talman! Sammanfattningsvis uppskattar jag att statsrådet
            ser detta samhällsproblem, men statsrådet borde kunna svara ja
            eller nej till något av våra förslag. Det tycker jag att Sveriges
            blåljuspersonal förtjänar.
          </note>
          <note type="speaker">
            Anf. 82 ELLEN JUNTTI (M):
          </note>
          <note>
            Herr talman! Stenkastning är väldigt farligt. Får man en sten
            som väger ett kilo i huvudet är det snudd på försök till mord.
            Skadegörelse på polisbilar är också farligt för tredje man, för
            poliserna kanske är på väg till ett lägenhetsbråk där en kvinna
            blir misshandlad men kommer inte fram. När det gäller hot om våld
            såg vi i tv-programmet Agenda hur hotfulla ungdomarna är mot poliserna.
            De kommer rätt upp i ansiktet och hotar dem inför tv-kamerorna.
            Det är helt oacceptabelt.
          </note>
          <note>
            Regeringen har svarat att man ser resultatet av en samhällsutveckling
            under den förra regeringens tid med ökade klyftor . Sedan kommer
            favorituttrycket: Det beror på skattesänkningar – det använder
            ni alltid.
          </note>
          <note>
            Det finns ingen koppling mellan att vara fattig och bli kriminell.
            Ibland verkar dålig ekonomi och arbetslöshet vara en ursäkt för
            att bli kriminell. Jag kommer från en mycket fattig familj, men
            jag blev polis för att visa att jag dög och inte behövde gå in
            på den kriminella banan.
          </note>
          <note>
            Många av dessa ungdomar är yrkeskriminella när de är 18 år. De
            har hållit på med brott sedan de var 13–14 år. I Sverige har vi
            en straffrabatt för myndiga personer mellan 18 och 21 år. En 18-årig
            myndig yrkeskriminell person får i princip 50 procents rabatt
            på straffet.
          </note>
          <note>
            Detta tycker vi moderater är helt oacceptabelt. Vi tycker att
            en myndig person ska dömas som en myndig person. Därför vill vi
            moderater ta bort denna straffrabatt. Det föreslog även P åföljdsutredningen
            i sitt betänkande som redovisades 2012.
          </note>
          <note>
            Vad tycker statsrådet om detta?
          </note>
          <note>
            Under alliansregeringen infördes en lag om att alla grova brott
            som utförs av ungdomar under 15 år ska utredas. Brottsoffermyndigheten
            har gjort en utvärdering, och det visar sig att 25 procent av
            de grova brotten inte utreds.
          </note>
          <note>
            Det är bekymmersamt, för det är inga duvungar. Det är grova brott
            såsom mord, grova våldtäkter, gruppvåldtäkter och sådant. Lagen
            följs inte i och med att alla inte utreds.
          </note>
          <note>
            Tycker statsrådet att det är okej att lagen inte följs? Om inte,
            vad tänker han göra åt det?
          </note>
          <note type="speaker">
            Anf. 83 Statsrådet ANDERS YGEMAN (S):
          </note>
          <note>
            Herr talman! Även i denna interpellationsdebatt blir det många
            frågor. Jag vill redan på förhand be om ursäkt för om jag missar
            någon, men jag ska försöka besvara de flesta.
          </note>
          <note>
            Det får inte råda något tvivel om samhällets reaktion på dem
            som ger sig på dem som är satta att hjälpa. Det är viktigare att
            samhället visar upp en enad front än att regeringen, Moderaterna
            eller Centerpartiet får rätt i varje enskilt komma i sina förslag.
          </note>
          <note>
            Jag tror att vi behöver fler poliser närmare medborgarna i de
            mest utsatta områdena. Även om tryggheten ökar i samhället i stort
            ser vi att den minskar i socialt utsatta områden. Då är fler poliser
            i dessa områden en viktig faktor.
          </note>
          <note>
            I norra Botkyrka ökar poliserna med 50 procent. I Rinkeby får
            vi en ny polisstation med över 200 nya polisanställda. Denna utveckling
            måste följas upp i fler av våra utsatta områden för att lösa trygghetproblemen
            för de människor som bor där. De har lika stor rätt att känna
            trygghet som jag eller Tomas Tobé har. De är minst lika oroade
            över dem som ger sig på dem som är satta att hjälpa som jag och
            Tomas Tobé är.
          </note>
          <note>
            Vi behöver fler poliser närmare medborgarna. Vi behöver snabbare
            och tydligare påföljder.
          </note>
          <note>
            Det är givetvis kriminaliserat och i vissa fall behäftat med
            ganska kraftiga straff att ge sig på dem som är satta att hjälpa
            andra. Men jag har sagt till Centerpartiet och jag är beredd att
            säga det till Moderaterna att det inte får råda något tvivel.
            Finns det tvivel är vi beredda att tillsammans med er se över
            hur påföljderna ska vara.
          </note>
          <note>
            Jag är inte beredd att säga ja eller nej till Moderaternas förslag,
            lika lite som jag är beredd att säga ja eller nej till Centerpartiets
            förslag. Men jag kan säga så mycket som att vi inte ska vara oeniga
            om vilka påföljder som ska gälla för dem som ger sig på blåljuspersonal.
          </note>
          <note>
            Vi var eniga under de senaste två mandatperioderna, och jag tror
            att vi kommer att vara eniga under de mandatperioder som kommer.
            Jag är beredd att kompromissa för att hålla uppe samhällets enade
            front att det ska vara tydliga påföljder.
          </note>
          <note>
            Förutom att ha fler poliser, tydliga påföljder och snabbare lagföring
            måste vi också se de sociala konsekvenserna. Vi måste se det utanförskap
            som har växt i dessa områden. Klyftorna har växt när nedskärningar
            och skattesänkningar har prioriterats framför investeringar i
            framtiden. Vi ser att skolresultaten har sjunkit och arbetslösheten
            stigit.
          </note>
          <note>
            Denna utveckling måste vi också vända. Vi kan inte lösa förortsproblematiken
            bara genom polisen. Vi ska ha fler poliser, och polisen ska ha
            starkare närvaro. Men vi måste också orka göra det andra. Annars
            kommer polisens arbetssituation till slut att bli ohållbar.
          </note>
          <note>
            Ellen Juntti säger att det inte finns någon koppling mellan fattigdom
            och kriminalitet. Hur frestande det än skulle vara att svara på
            det påståendet låter jag det gå vidare till våra kriminologer.
            Sist jag kollade kunde de påvisa ett visst samband mellan fattigdom
            och kriminalitet. Det fri ar givetvis inte dem med hög inkomst
            från att vara kriminella; det förekommer i alla samhällsklasser.
            Men det finns tyvärr ett visst samband mellan social utsatthet
            och kriminalitet, vilket jag tror att Ellen Juntti hittar i den
            kriminologiska litteraturen.
          </note>
          <note>
            Återigen: Jag hade ett möte i februari med representanter för
            polis, räddningstjänst och ambulanspersonal. De kom med viktiga
            bidrag för hur de vill lösa situationen.
          </note>
          <note>
            Moderaterna har kommit med sina fem punkter som jag i grunden
            välkomnar. Jag välkomnar att ni är aktiva och konstruktiva i den
            här debatten. Centerpartiet och några andra har också kommit med
            konstruktiva bidrag. Låt oss sätta oss ned tillsammans för att
            lösa det här. Det är en mödosam väg att garantera ordning och
            säkerhet för blåljuspersonal.
          </note>
          <note type="speaker">
            Anf. 84 TOMAS TOBÉ (M):
          </note>
          <note>
            Herr talman! Jag välkomnar att statsrådet är beredd att diskutera
            och lyssna på de förslag som förs fram från Moderaterna, Centerpartiet
            och även från blåljuspersonalen. Det är klart att vi har en ordning
            att grunden i lagstiftningsarbetet innebär att en regering förbereder
            lagförslag som sedan behandlas i riksdagen. Jag har hört att statsrådet
            tidigare har uttalat detta, men till syvende och sist kommer det
            att koka ned till att det behövs besked, och det kommer inga besked
            från regeringen.
          </note>
          <note>
            Det kommer ord som handlar om att detta är ett väldigt allvarligt
            samhällsproblem, om att man välkomnar förslagen eller om att man
            vill samtala om förslagen. Men det intressanta är ju vad statsrådet
            själv tycker om förslagen. Det är det som hela interpellationen
            handlar om.
          </note>
          <note>
            Jag tycker att det är oerhört viktigt att vi nu snabbt visar
            att det råder nolltolerans mot detta. Då vore det väl ändå rimligt
            om statsrådet kunde ge besked om något av de politiska förslag
            som har lagts fram från Moderaterna, som finns med i interpellationen
            eller i något annat förslag. Det kan ju inte vara så att regeringen
            bara vill samtala om denna fråga, utan man måste ju också ha för
            avsikt att komma framåt. Annars kommer inte heller någonting att
            hända.
          </note>
          <note>
            Det är i grunden välkommet att också statsrådet vill se fler
            poliser. Det är mycket glädjande att vi nu kan se en förändring
            som innebär fler poliser på plats i många av de områden där det
            finns stora bekymmer. Men på sikt råder det ingen tvekan om att
            vi kommer att behöva ha fler poliser totalt. Moderaterna har lagt
            fram förslag om 2 000 nya poliser. Än så länge har det inte kommit
            något besked från regeringen om hur man ställer sig till 2 000
            nya poliser. Det vore välkommet om vi kunde få besked också om
            det.
          </note>
          <note>
            Herr talman! Man märker lite grann av statsrådets svar och också
            av debatten i övrigt att man väldigt ofta vill koppla den här
            typen av utveck ­ ling till skatteförslag från den tidigare regeringen.
            Det tycker jag nog är ett fattigdomsbevis på hur man ser på den
            här frågan. Det är klart att detta inte handlar om att kasta stenar
            på grund av att alliansregeringen införde jobbskatteavdrag. Jag
            tycker nog att statsrådet borde lyfta sig lite ovanför den nivån.
          </note>
          <note>
            Sedan kan jag gärna medge att bara straffskärpningar eller bara
            nolltolerans är svaret på att lyfta utanförskapsområden. Det vore
            givetvis naivt att tro det. Det är klart att det handlar om sådant
            som Moderaterna lägger fram förslag om. Vi måste se till att de
            allra skickligaste lärarna finns i sko ­ lorna. Vi måste se till
            att det finns jobb, företagande och möjlighet till egenförsörjning.
            Vi måste ha en socialtjänst som kan bedriva ett kvalitativt socialt
            arbete, ett förebyggande arbete för att snabbt som tusan försöka
            att hitta de ungdomar som är på glid.
          </note>
          <note>
            Det är klart att detta är ett brett arbete, men här och nu handlar
            det om att ha ett statsråd som kan ge besked om vilka förslag
            som man från reger ­ ingen är beredd att gå fram med.
          </note>
          <note type="speaker">
            Anf. 85 ELLEN JUNTTI (M):
          </note>
          <note>
            Herr talman! Statsrådet Ygeman sa att jag hade sagt att det inte
            fanns någon koppling mellan fattigdom och kriminalitet. Det tror
            jag inte att jag sa. Jag sa att man inte behöver bli kriminell
            bara för att man är fattig. Ibland använder man det nästan som
            en ursäkt, men man behöver inte alls bli kriminell. Det finns
            socialtjänst, alla får gå i skolan och det mesta fungerar, även
            om det naturligtvis finns problem.
          </note>
          <note>
            I Göteborg har man börjat att använda kroppskameror på poliser.
            Det tycker jag är väldigt bra just vid sådana attacker som man
            såg i Agenda . Jag hoppas att det sprider sig över hela landet.
          </note>
          <note>
            Jag tror inte heller att hårdare straff löser allting. Det har
            jag aldrig sagt, och det tror jag inte att någon tror. Det behövs
            mycket annat, men det har nog ändå en viss inverkan att ha kännbara
            straff. Om man åker in i fängelse kanske man tänker efter ett
            varv till innan man kastar en sten i huvudet på en polis.
          </note>
          <note>
            Ungdomarna säger att det tar alldeles för lång tid mellan brottet
            och domen. Det händer ju ingenting, så ungdomarna tar ju inte
            det på allvar. Poliserna säger att de inte ens hinner skriva rapporten
            färdig innan de ser att den ungdomen som de grep för en timme
            sedan redan är ute. Det måste finnas snabbare kopplingar mellan
            brott och straff. Detta tog också statsrådet upp, och då undrar
            jag: Hur tänker han gå vidare med det? När kommer det att hända
            saker? Som Tomas Tobé sa är det många fina ord, men när kommer
            det förslag?
          </note>
          <note>
            I utanförskapsområdena har det visat sig att det är väldigt svårt
            för kvinnliga poliser att jobba. Det är en värderingsfråga. Vad
            tänker statsrådet om det?
          </note>
          <note type="speaker">
            Anf. 86 Statsrådet ANDERS YGEMAN (S):
          </note>
          <note>
            Herr talman! Med all respekt för Ellen Juntti och Tomas Tobé
            måste det också finnas en gräns för den politiska retoriken. Så
            här säger Tomas Tobé: Vi måste snabbt visa att det råder en nolltolerans
            mot stenkastning och angrepp på blåljuspersonal.
          </note>
          <note>
            Det är klart att det råder nolltolerans. Inte menar väl Tomas
            Tobé och Ellen Juntti att ni tolererade stenkastning under era
            åtta år vid makten, eller att vi vid regeringsskiftet skulle börja
            att tolerera det? Det är ett löjligt sätt att göra en allvarlig
            fråga till enkel retorik.
          </note>
          <note>
            Jag har jobbat seriöst med frågan. Som jag har sagt har jag sammankallat
            blåljuspersonal, deras fack och arbetsgivare. En moderat arbetsgivare
            var med vid det mötet och deltog själv i debatten. Den arbetsgivaren
            kan säkert rapportera till Tomas Tobé om de åtgärder och förslag
            som lyftes fram.
          </note>
          <note>
            Jag har diskuterat frågorna med Moderaternas gruppledare i justitieutskottet
            för att se vad vi eventuellt skulle kunna vara överens om.
          </note>
          <note>
            Jag har diskuterat frågorna med partiledaren för Centerpartiet
            för att se vad vi eventuellt skulle kunna komma överens om.
          </note>
          <note>
            Vi bereder förslag i Regeringskansliet. Vi lämnar besked i proposi
            ­ tioner och i budgetpropositionen. Vi har inte den i och för
            sig sköna och enkla ordning som man har i opposition, att man
            kan lämna besked på flygblad och i pressmeddelanden. Vi försöker
            att ha ett samlat angrepps - sätt, och jag hoppas att Moderaterna
            kommer att vara med på den resan när vi lämnar samlade förslag.
          </note>
          <note>
            Återigen: Med förlov sagt låter det på Tomas Tobé som att jag
            skulle ha suttit och vilat mig medan Moderaterna hade kommit fram
            med en massa kreativa och hårda förslag.
          </note>
          <note>
            För det första: Jag har samlat blåljuspersonal och kommit med
            ett antal förslag.
          </note>
          <note>
            För det andra: Titta tillbaka på de åtta år som ni satt i regering
            och vad vi fick göra när vi tog över!
          </note>
          <note>
            Jag kan nämna några exempel för att friska upp Tomas Tobés minne.
          </note>
          <note>
            När den här regeringen tog över var det inte kriminaliserat med
            terrorkrigsresor. Det fanns inte ens ett sådant förslag. Det har
            vi nu gjort, och terrorkrigsresor är nu kriminaliserade i enlighet
            med FN:s resolution.
          </note>
          <note>
            När vi tog över makten var 177 000 svenska pass på vift i världen,
            och ingenting hade gjorts för att sätta stopp för det missbruket.
            Det är nu stoppat, och propositionen har trätt i kraft.
          </note>
          <note>
            När ni höjde straffen för vapenbrott, vilket var en bra och vällovlig
            åtgärd som vi välkomnade, då glömde ni explosivvaror och handgranater.
            Det sätter vi nu stopp för.
          </note>
          <note>
            Det är inte så att det råder någon meningsskiljaktighet mellan
            oss om synen på attacker mot ambulanspersonal, mot brandkår och
            mot polis. Vi står enade i detta. Låtsas inte som att ni har en
            massa kreativa förslag som vi inte är beredda att prata om!
          </note>
          <note>
            Jag säger det en gång till för att det ska vara tydligt: Vi är
            beredda att agera. Vi är beredda att lägga fram förslag, men det
            är och kommer att vara nolltolerans mot att ge sig på ambulans,
            räddningstjänst och polis. Det som gör det ska veta att samhället
            står enat om att påföljden blir tydlig.
          </note>
          <note type="speaker">
            Anf. 87 TOMAS TOBÉ (M):
          </note>
          <note>
            Herr talman! Låt mig börja med att överraska statsrådet med att
            säga att allt inte var perfekt under Alliansens år vid regeringsmakten.
            Vi gjorde väldigt mycket bra på trygghetsområdet. Vi såg till
            att få fram fler poliser och att vi äntligen vände utvecklingen.
            Det ska vi vara oerhört glada över i dag.
          </note>
          <note>
            Nu ser vi behovet av fler poliser för att möta utvecklingen,
            i synnerhet i de 53 områden där vi nu ser att utvecklingen är
            på väg åt fel håll.
          </note>
          <note>
            Jag inser mycket väl att statsrådet inte vill ge exakta besked
            om hur man går fram med lagstiftningsarbetet. Men jag tycker nog
            att vi borde ha kunnat få fler konkreta besked och inte bara allmänna
            ord om att man samtalar om detta. Jag hade en förhoppning om att
            kunna få det i dag.
          </note>
          <note>
            Jag tycker också att det har gått relativt lång tid sedan statsrådet
            började uttrycka sig på det sättet. Jag har noterat att många
            statsråd behöver göra så under en viss tid. Men till slut kommer
            en tid då man faktiskt bör ge besked. Det var en av anledningarna
            till att jag valde att lämna in denna interpellation.
          </note>
          <note>
            Moderaterna kommer man att kunna lita på. Vi kommer i varje läge
            att fortsätta att ta egna initiativ i riksdagen eller ännu hellre
            säkerställa att vi kan få ökad trygghet för blåljuspersonalen.
            Den ska känna sig trygg med att Moderaterna kommer att göra allt
            för att visa att det råder nolltolerans. Detta är inte ett samhällsfenomen
            som kan ursäktas av någon bred samhällsutveckling eller utanförskapsområden.
            Här handlar det om att grundläggande samhällsfunktioner måste
            fungera. Det innebär i grunden att vi också får ett Sverige som
            fungerar.
          </note>
          <note type="speaker">
            Anf. 88 Statsrådet ANDERS YGEMAN (S):
          </note>
          <note>
            Herr talman! Mitt minne svek mig, så jag var tvungen att ta reda
            på vilka de fem förslag var som Tomas Tobé ville att jag skulle
            kommentera. Han upprepade dem inte, och mina minnesanteckningar
            gick inte att läsa så pass att det gick att göra något klokt av
            dem.
          </note>
          <note>
            Skärpta straff är jag absolut beredd att titta på. Vi måste utreda
            hur det ser ut i de andra nordiska länder na och i andra länder
            och vilka effekter det har fått. Där är jag beredd att gå moderaterna
            till mötes.
          </note>
          <note>
            När det gäller tjänstemannaskyddet för räddningstjänsten och
            ambulanspersonalen har, om jag förstått det rätt, även Moderaterna
            lämnat det förslaget och gjort en kompromiss med de andra allianspartierna
            om en annan formulering. Jag är beredd att stärka skyddet. Då
            får vi se exakt hur den formuleringen ska se ut. Det ligger en
            poäng i att vård inte är myndighetsutövning – det krockar med
            andra delar av vårdetiken. Där har både arbetsgivarna och ambulanspersonalen
            fört fram krav.
          </note>
          <note>
            Kränkningsersättning går väl att titta på. Jag har inget bra
            svar i dagsläget.
          </note>
          <note>
            Jag hoppas att Tomas Tobé accepterar att jag i alla fall så gott
            det gick försökte bemöta de konkreta förslagen i praktisk handling.
          </note>
          <note>
            Återigen: Vi ska munhuggas om de politiska skiljelinjerna. Vi
            kan ha olika uppfattningar om vart Sverige är på väg och vart
            Sverige ska vara på väg. Men jag tror att det finns en stark poäng
            i att samhället står enat i vårt stöd för de duktiga killar och
            tjejer som är ute och gör Sverige tryggare, ibland på jobbiga
            arbetstider och i jobbiga arbetssituationer. De förtjänar inte
            att vi bråkar om det, utan de förtjänar vårt oreserverade stöd.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2015/16:627 om situationen för svenska
            kulturmiljöer
          </note>
          <note type="speaker">
            Anf. 89 Kultur- och demokratiminister ALICE BAH KUHNKE (MP):
          </note>
          <note>
            Herr talman! Aron Emilsson har frågat mig om jag tänker vidta
            några åtgärder för att säkra skyddet av och hindra förstörelse
            av kulturhistoriska miljöer och om jag tänker vidta några åtgärder
            för att säkerställa efterlevnaden av nationella mål, lagar och
            förordningar som gäller för kulturmiljöarbetet. Aron Emilsson
            har också frågat om jag är beredd att höja anslagen och se över
            möjligheten att stärka den kommunala kompetensen på området och
            om jag tänker ta några lagstiftningsinitiativ eller vidta några
            andra åtgärder för att trygga Sveriges kulturhistoriska miljöer.
          </note>
          <note>
            Jag vill börja med att tacka frågeställaren för dessa frågor.
            Jag vill ta varje tillfälle i akt att berätta om regeringens arbete
            för att stärka kulturarvsarbetet. Regeringen vill se ett Sverige
            där många berättelser ryms och olika röster hörs. En inkluderande
            kulturarvspolitik är därför en av reger ­ ingens prioriterade
            frågor under mandatperioden. Regeringen avser att lämna en kulturarvspolitisk
            proposition till riksdagen, och kulturmiljöfrågorna är ett av
            de områden som kommer att behandlas i propositionen. En utgångspunkt
            för arbetet är att alla har rätt att vara med och utveckla kulturarvet
            och påverka den gemensamma livsmiljön.
          </note>
          <note>
            Kulturarvet och kulturmiljön är en gemensam angelägenhet och
            ett ansvar för många samhällssektorer. De nationella kulturmiljömålen
            har beslutats av riksdagen och gäller sedan den 1 januari 2014.
            Kulturmiljöerna ger oss kunskap och perspektiv på historien och
            på samhället. Regeringen strävar efter att kulturmiljöerna ska
            bevaras men också användas och utvecklas. Riksantikvarieämbetet
            och länsstyrelserna ansvarar för att lagar och förordningar inom
            området efterlevs. Dessa myndigheter har också ett stort ansvar
            för att de nationella målen uppfylls.
          </note>
          <note>
            Jag är väl medveten om att kulturmiljövärden ofta hotas. Den
            kommunala planeringen har stor betydelse för kulturmiljön, och
            här är kompetensfrågan av yttersta vikt. Den kompetens som krävs
            måste kommunerna själva säkerställa. Länsstyrelserna arbetar dock
            nära kommunerna med bland annat rådgivning, stödjande arbete och
            tillsyn. På nationell nivå arbetar Riksantikvarieämbetet tillsammans
            med bland andra Boverket för att utveckla metoder och handledningar
            för hanteringen av kulturmiljöfrågor i stadsplaneringen.
          </note>
          <note>
            Det statliga stödet till kulturmiljöerna uppgår i dag till drygt
            250 miljoner kronor. Det har stor betydelse för kulturmiljöarbetet
            i hela landet. Jag vill även nämna den kyrkoantikvariska ersättningen,
            som uppgår till 460 miljoner kronor per år. Inom ramen för landsbygdsprogrammet
            finns också en rad stödmöjligheter som kan användas för att vårda
            och utveckla kulturmiljöer.
          </note>
          <note type="speaker">
            Anf. 90 ARON EMILSSON (SD):
          </note>
          <note>
            Herr talman! Inledningsvis vill jag tacka kulturministern för
            svaret men samtidigt beklaga att svaret på frågorna jag har ställt
            egentligen inte är särskilt mycket av svar utan snarare konstateranden
            av att regeringen faktiskt inte har så många strategier i dagsläget
            utan, liksom i andra kulturarvsrelaterade frågor, hänvisar till
            en kommande kulturarvsproposition. Det bygger å andra sidan upp
            stora förväntningar på den propositionen när den väl presenteras,
            och det ser jag mycket fram emot.
          </note>
          <note>
            Jag ställde i min interpellation fyra tydliga frågor till ministern,
            alla med samma grund: Vad vill regeringen göra för att möta det
            pågående och i delar akuta hotet mot många av landets kulturmiljöer?
            För egen del – men också för Kultursveriges del – får vi inga
            besked. Vi vet alla vad som görs, hur våra nationella kulturmiljömål
            ser ut, vilka myndigheter som är ansvariga för frågorna och vilken
            storlek de statliga anslagen ligger på. Konstateranden som dessa
            redogörs det för på bekostnad av viktiga svar.
          </note>
          <note>
            Ett tacksamt konstaterande av ministern är dock att hon är medveten
            om att kulturmiljövärden hotas. Där är vi överens, och då har
            vi i så fall samsyn om ett problem. Frågan är då: Om nu även regeringen
            är medveten om problematiken och till och med beskriver den som
            frekvent, vad vill man då göra? Kulturmiljösverige har larmat
            särskilt högt i år. Vår fysiska omgivning och referenspunkter
            engagerar, alltifrån civilsamhället till intresseorganisationer
            och myndigheter, och har uttryckt stor oro i år.
          </note>
          <note>
            Sverigedemokraterna har under flera år föreslagit en rad reformer
            och anslagshöjningar för tryggande av nationens kulturmiljöer
            av skilda slag. Dem har regeringspartierna avvisat konsekvent,
            men de skulle göra stor skillnad.
          </note>
          <note>
            Jag frågar i min interpellation om ministern är beredd att stärka
            skyddet och höja anslagen för kulturmiljövård. Är hon beredd att
            vidta några åt ­ gärder för att hindra förstörelsen av kulturmiljöer
            runt om i landet? Reger ­ ingen kan tillsätta en nationell samordnare,
            utarbeta en strategi och opin ­ ionsbilda i medierna. Det gör
            man i andra landsomfattande frågor, men här är man överlag mycket
            tyst. Det är ett intryck som inte bara jag utan också verksamma
            inom kulturmiljövården delar.
          </note>
          <note>
            Kan kulturministern ta tillfället i akt och ge besked i denna
            fråga? Vill man stärka skyddet och i så fall hur? Är man till
            exempel beredd att höja anslagen, som i praktiken har sjunkit
            under flera år? Ett exempel som är direkt relaterat till det är
            Statens fastighetsverk, som övertog ett sjuttiotal fastigheter
            från Riksantikvarieämbetet under 2015. Medvetna om att medföljande
            anslag om 5 miljoner kronor var för lågt bedömde man ändå att
            det skulle gå att hantera inom myndighetens totala ram. Man kunde
            sedan konstatera att det inte går och att en anslagshöjning är
            nödvändig – men möts av beskedet att anslaget för 2016 ska minskas
            med 150 miljoner kronor.
          </note>
          <note>
            Om anslagsnivån blir bestående får vi acceptera att de skyddsbestämmelser
            som finns för våra statliga byggnadsminnen inte kan följas med
            konsekvensen successivt sämre underhåll, vilket långsiktigt leder
            till skador och förstörelse och i slutändan hotar miljöernas existens
            och det kollektiva minnet. Det är utöver viktiga värden som besöksnäring
            och andra ekonomiska värden. Det skulle vara bra med ett klarläggande
            här från ministern: Är hon beredd att agera, och i så fall hur?
          </note>
          <note type="speaker">
            Anf. 91 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag är väldigt glad för Aron Emilssons engagemang
            i kulturarvsfrågorna. På frågan om jag är beredd att agera kan
            jag svara att det inte finns något som jag är mer beredd på. Jag
            har just nu ett helt departement som arbetar hårt med att bereda
            den kulturarvsproposition jag ämnar lämna till riksdagen innan
            detta år är slut. Den kommer att ge svar på många fler frågor
            än dem som Aron Emilsson ställer i interpellationen.
          </note>
          <note>
            Vi har det gedigna arbetet. Det kommer att bli Sveriges första
            kulturarvsproposition. Du må tro att jag är stolt över att få
            vara den som lägger fram den för Sveriges riksdag. Jag är övertygad
            om att alla vi som månar om Sverige och det svenska kulturarvet
            kommer att bli tillfredsställda av den. Det kommer att vara den
            mest upphetsande bunt med ord som vi har läst på väldigt länge.
            Den handlar om hur vi ska skydda våra miljöer, utveckla vårt land
            och bevara men också använda kulturarvet. Jag ser verkligen fram
            mot att ha många och långa diskussioner när vi har lagt fram förslaget
            först till utskottet.
          </note>
          <note>
            Du ställer en rad frågor i din interpellation. En av dem gäller
            om jag vill vidta lagstiftningsåtgärder. Jag är inte en vän av
            lagar bara för lagarnas skull. Jag tror mycket mer på människor,
            individer, och att vi själva kan och bör ordna vårt samhälle,
            respektera varandra och vår historia och utifrån en god vilja
            utveckla vårt land och de människor som bor här. Det finns dessutom
            lagstiftning, mängder med lagstiftning, som kan användas. Jag
            är därför mycket mer mån om att vi ser på de lagstiftningar som
            finns.
          </note>
          <note>
            Det kanske passar att jag nämner några av de lagar som finns.
            Det är en omfattande lagstiftning som skyddar just dessa miljöer.
            Det är framför allt kulturmiljölagen. Den är central, och det
            är länsstyrelserna som har det praktiska ansvaret för tillämpningen
            av den lagen. Vi har Riksantikvarieämbetet som enligt kulturmiljölagen
            också har ett särskilt ansvar i detta.
          </note>
          <note>
            Vi har miljöbalken. Det är en annan viktig lag för skyddet av
            våra kulturmiljöer. Bland annat skyddas de ca 1 700 områden som
            är av riksintresse för kulturmiljövården av miljöbalken. När det
            gäller miljöbalken har både länsstyrelserna och Naturvårdsverket
            centrala roller. Sedan har vi kommunerna. De har ett alldeles
            särskilt ansvar när det kommer till kulturmiljöfrågor utifrån
            bestämmelserna i plan- och bygglagen. Förutom kommunerna har också
            Boverket en viktig roll.
          </note>
          <note>
            Min bedömning när det gäller lagstiftning, som Aron Emilsson
            trånar efter, är att vi inte behöver fler lagar, men däremot behöver
            vi tillämpa de lagar som finns. Just därför blir den kulturarvsproposition
            som jag kommer att lägga fram så viktig. Där kommer vi att arbeta
            med tillämpningen och bryta ned kulturarvet i dess olika delar
            för att se vad vi behöver göra utifrån befintlig lagstiftning
            för att kunna både bevara och utveckla våra kulturmiljöer och
            vårt kulturarv i stort.
          </note>
          <note type="speaker">
            Anf. 92 ARON EMILSSON (SD):
          </note>
          <note>
            Herr talman! Det gläder mig att kulturministern är engagerad
            i frågorna. Men det är också mycket som är upp till bevis. Vi
            ser stora brister och stor eftersatthet inom Kulturmiljösverige.
            Det är något som branschen själv vittnar om både i lokalsamhällen
            och från ansvariga myndigheter.
          </note>
          <note>
            Utöver vilka åtgärder och anslag man vill se i närtid rör mina
            övriga frågor efterlevnad av nationella mål och regelverk och
            långsiktigt tryggande av Sveriges kulturmiljöer genom kompetensförstärkning.
            Boverket har konstaterat att 48 procent av kommunerna saknade
            antikvarisk kompetens under 2015, det vill säga nästan hälften
            av landets kommuner.
          </note>
          <note>
            Det är väldigt allvarligt just mot bakgrund av det ministern
            själv nämner att de har en nyckelroll i och med sitt planmonopol.
            De har att hantera kulturmiljöförståelse både enligt plan- och
            bygglagen men också enligt kulturmiljölagen. Länsstyrelsernas
            allmänna rådgivning är naturligtvis väldigt bra. Men den är långt
            ifrån tillräcklig. Det vittnar också många kommuner om.
          </note>
          <note>
            SD har till exempel föreslagit ett nationellt stimulansbidrag
            för antikvarisk kompetens i kommunerna. Frågan är: Vad vill regeringen
            här? Det är ett konkret förslag som man har sagt nej till som
            inte rör ny lagstiftning utan stimulanser.
          </note>
          <note>
            Läget är allvarligt. Man har kunnat visa på att bebyggelsemiljöer
            hotas och rivs på grund av okunskap. Det handlar inte bara om
            äldre miljöer utan också om ny bebyggelse som förvanskar unika
            miljöer.
          </note>
          <note>
            Till exempel har det planerade Nobelhuset på Blasieholmen här
            i Stockholm varit mycket omdiskuterat. Till och med Hans majestät
            Konungen uttalade sig, och det hotar riksintressen av olika slag.
            Men reger - ingen är väldigt tyst i den frågan.
          </note>
          <note>
            Statens fastighetsverk har överklagat planerna. Det uttrycker
            för övrigt att anpassningskraven på kulturmiljöer generellt sett
            blir allt fler. Bevisbördan för att bevisa att det finns ett kulturhistoriskt
            värde blir allt tuffare gentemot näringsliv och annat.
          </note>
          <note>
            Ett annat dagsaktuellt exempel på hotade kulturmiljöer är landets
            fä - bodmiljöer och inte minst Karl-Tövåsens i Dalarna. Den har
            blivit en medial symbol för mötet mellan två olika världar. Å
            ena sidan är det de sista aktiva fäbodarna som bär biologisk mångfald,
            kulturhistoriska bygg ­ na ­ der, småskaligt mathantverk, hotade
            lantraser, besöksnäring och ned ­ ärvd kunskap om hållbar matproduktion.
            Det är värden i tiden och värden vi värdesätter. Å andra sidan
            är det stelbent och fastlåst regelverk och by ­ råkrati som inte
            kan tumma på paragraferna när kulturmiljöer inte passar in i regelboken.
            Följden är att flera hundra års kunskap och arv sakta men säkert
            kan raderas ut.
          </note>
          <note>
            Jag besökte Tin Gumuns på Karl-Tövåsens för några veckor sedan.
            Det är uppenbart att regeringen måste ta ett ansvar för att myndigheterna
            får reviderade direktiv, kan samordna sig bättre och förstår vad
            de handlägger för typ av ärenden när det gäller kulturmiljöer.
            Bakgrunden i det här fallet är kassaregisterlagen som kräver att
            verksamheter över en viss omsättning har elektroniskt kassaregister.
            Men i särskilda miljöer kan det beviljas undantag.
          </note>
          <note>
            Här möts hon i stället av Skatteverket inte förstår eller vet
            vad en fäbodmiljö är. Länsstyrelsen har kulturmiljödirektiv med
            vilka Skatteverkets förslag till lösningar är fullständigt inkompatibla.
            Frågan är hur man ska hantera det. Det behövs helt enkelt en översyn
            av myndigheternas samverkan i kulturmiljöfrågor.
          </note>
          <note>
            Fäbodbrukare som Tin Gumuns gör en enormt uppskattad kulturgärning.
            Men de möts av ett tjänstemannastyre som övertolkar lagstiftning,
            mål och intentioner som vi satt från politiskt håll. Hon vittnar
            också om att många fäbodbrukare och andra i otroligt värdefulla
            kulturmiljöer drar sig för att utveckla sin verksamhet inför risken
            att hamna i samma situation där de blir fastlåsta mellan olika
            typer av myndigheter.
          </note>
          <note>
            Karl-Tövåsens har brukats i 350 år. Det är en symbol för riktigt
            gamla svenska kulturmiljöer av vilka det återstår en spillra.
          </note>
          <note type="speaker">
            Anf. 93 Kultur- och demokratiminister ALICE BAH KUHNKE (MP):
          </note>
          <note>
            Herr talman! Tänk, det måste glädja Aron Emilsson oerhört att
            just jag är den kulturminister som äntligen lägger fram Sveriges
            första kulturarvsproposition inför Sveriges riksdag. Det måste
            kännas härligt med tanke på det engagemang som du har för kulturarvsfrågorna
            och den komplexa bild som riksdagsledamoten så väl beskriver.
          </note>
          <note>
            Jag är beredd att hålla med om mycket av det som Aron Emilsson
            alldeles nyss beskrev. Vi har enorma utmaningar när det gäller
            vårt kulturarv. Det är hög tid att ta tag i det och göra det med
            kraft. Framför allt är det hög tid att lägga en ordentligt grund
            för det svenska kulturarvet baserad på vetenskap och forskning
            om vad som faktiskt formar ett kulturarv.
          </note>
          <note>
            Vad formar en kultur, ett land, en nation, ett folk, en del av
            Europa och världen? På vilket sätt ska vi säkerställa att våra
            institutioner och alla de som på olika sätt bär olika delar av
            kulturarvet gör det utifrån vetenskapliga grunder och hur ett
            kulturarv utvecklas?
          </note>
          <note>
            Det finns mörkerkrafter här i Sverige och runt om i Europa. Vi
            behöver inte åka långt över Östersjön för att se hur man just
            nu gör begränsningar i kulturarvet. Man klipper om filmer, skär
            bort delar av museer och gör begränsningar i yttrandefriheten
            och tryckfriheten.
          </note>
          <note>
            Det är något som är centrala element om man ska forma och utveckla
            ett kulturarv. Det känns väldigt hoppfullt att sverigedemokraten
            Aron Emilsson brinner för kulturarvet och verkar lägga ut texten
            om hur han och förhoppningsvis hela partiet ska vara med och utveckla
            detta.
          </note>
          <note>
            Som jag tidigare sa finns det redan i dag och med många mått
            mätt enorma summor pengar som på olika sätt satsas på kulturarvsmiljöerna.
            Vi har 250 miljoner kronor i ett anslag, 460 miljoner per år i
            den kyrkoantikvariska ersättningen och så vidare – och vi har
            flera myndigheter som i sina regleringsbrev, utifrån sina instruktioner
            och med sina årliga anslag på olika sätt arbetar med kulturarvet
            och med kulturmiljövården.
          </note>
          <note>
            Men precis som Aron Emilsson beskriver och som många av de myndigheter
            i branschen som riksdagsledamoten verkar ha så goda kontakter
            med beskriver är problemet kompetens, som ofta saknas, och inte
            illvilja. I stort sett alla människor jag möter, berättar för
            och eldar upp i kulturarvsfrågorna brinner också för kulturarvet
            eftersom de förstår vikten av det. Om man inte kan sin historia
            riskerar man väldigt mycket. Om man inte vet hur Sverige har utvecklats
            genom århundraden och årtusenden står mycket på spel, och mycket
            kan gå fel.
          </note>
          <note>
            Därför är det så viktigt med kompetens och kompetensutveckling
            och med det som branschen beskriver för mig: samverkan mellan
            samhällets olika aktörer. Det finns oerhörd expertis, framför
            allt i vissa myndigheter, och många kommuner vill ta till sig
            expertisen för att kunna ta det ansvar som de har enligt lag.
            Men hela kedjan behövs för att det här ska fungera.
          </note>
          <note type="speaker">
            Anf. 94 ARON EMILSSON (SD):
          </note>
          <note>
            Herr talman! För att börja med att kommentera de i sammanhanget
            ”enorma summor pengar” som verkar finnas för kulturmiljövården:
            Det är inte längre några enorma summor pengar.
          </note>
          <note>
            Statens fastighetsverks anslag på totalt 340 miljoner har man
            skurit ned med 150 miljoner det senaste året. Kulturmiljövårdsanslaget
            har de facto blivit lägre på grund av inflation och annat de senaste
            åren och inte räknats upp på många år. Den kyrkoantikvariska ersättningen
            styr en del av de kyrkohistoriska miljöerna, men i stora delar
            är det fortfarande församlingarna som bär de största kostnaderna.
            Detta har inte heller räknats upp på länge.
          </note>
          <note>
            Sveriges kulturmiljöer är jätteviktiga. De gestaltar vårt lands
            historia och utveckling, precis som kulturministern nämner. De
            berättar också om det kollektiva minnet och bildar referenspunkter
            som inte sällan ger varje ort och ställe dess unicitet. Samhällsbyggnad
            av högt kulturhistoriskt värde – det kan vara stationshus, skolor,
            kyrkor eller äldre landskapsmiljöer – uppbådar lokalt ideellt
            engagemang värt att värna men lockar också varje år turister från
            hela världen. Ett sammanhållet samhälle vårdar de fysiska rum
            som förmedlar vår mentala historia genom bebyggelsehistoria eller
            landskapsvård. Jag uppmanar regeringen att ta detta på allvar
            – om inte för oss nu levande så för våra kommande generationer.
          </note>
          <note>
            Värt att nämna i sammanhanget är att Sverige var bland de första
            länderna att skydda sitt kulturarv. Redan 1666 utfärdades den
            första fornminneslagen, det så kallade plakatet. Det var den första
            lagen i sitt slag som utfärdats i något land. Under 1900-talet
            har en del byggnadsskydd tillkommit, men svenska kulturhistoriska
            miljöer har rivits och förvanskats – inte minst av socialdemokratin
            sedan 1960-talet, vilket kulturministern säkert känner till.
          </note>
          <note>
            Gamla skrifter vittnar om svunna tider, om arbete och slit, om
            svett och tårar men också om gemenskap, samhörighet och glädje
            som har format de här fysiska rummen. Det är ett arv väl värt
            att vårda, och jag ser fram emot den proposition som regeringen
            kommer att presentera.
          </note>
          <note type="speaker">
            Anf. 95 Kultur- och demokratiminister ALICE BAH KUHNKE (MP):
          </note>
          <note>
            Herr talman! Det finns inte enorma summor pengar, men jag vill
            påstå att det finns en större utmaning. Den sammanlagda summan
            av alla olika instanser och myndigheter och de rena statliga anslagen
            för kulturarvsarbetet är ett mindre problem än bristen på kompetens
            och samverkan.
          </note>
          <note>
            Det betyder inte att vi behöver se på båda de här bitarna när
            vi nu utvecklar kulturarvspolitiken i vårt land – vilket det är
            oerhört angeläget att vi gör, för precis som jag sa tidigare är
            det fem i tolv. Det finns många mörka krafter som rör på sig i
            våra grannländer, i vårt land och runt om i Europa och i världen.
            Om man månar om det svenska kulturarvet är det dags att kavla
            upp ärmarna och kämpa hårt, vilket jag gör och kommer att göra
            in i det sista.
          </note>
          <note>
            Men jag vill tacka Aron Emilsson för den här debatten. Jag ser
            fram emot många samtal om just kulturarvet, om den svenska kulturen,
            om våra traditioner och om hur vi ska bevara och utveckla dem.
          </note>
          <note>
            Vår kulturmiljö finns ju runt omkring oss alla. Alla ska också
            ha möjlighet att påverka den eftersom den är del av oss och det
            vi gör och är i de rum där vi befinner oss. Precis som riksdagsledamoten
            sa handlar det inte alls enbart om oss här just nu, utan det handlar
            om framtiden – om de människor som ännu inte finns här men kanske
            kommer att leva här om 50, 100, 500 och 1 000 år.
          </note>
          <note>
            Jag vill avsluta med att återigen tacka för engagemanget. Jag
            ser fram emot många diskussioner i det här ämnet.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2015/16:628 om evenemangslista
          </note>
          <note type="speaker">
            Anf. 96 Kultur- och demokratiminister ALICE BAH KUHNKE (MP):
          </note>
          <note>
            Herr talman! Aron Emilsson har frågat mig om jag är beredd att
            agera skyndsamt för att det av Myndigheten för press, radio och
            tv lämnade förslaget om utformning av evenemangslista ska genomföras.
          </note>
          <note>
            En evenemangslista är en förteckning över evenemang som bedöms
            vara av sådan särskild vikt för samhället att det vid behov måste
            vara möjligt att vidta åtgärder som skyddar rätten till information
            och säkerställer bred tillgänglighet för allmänheten till tv-sändningarna.
          </note>
          <note>
            Uttryckt med andra ord innebär en evenemangslista en möjlighet
            för staten att inskränka rättighetshavares rättigheter till förmån
            för medborgarnas behov av information.
          </note>
          <note>
            Noga överväganden krävs för att finna rätt balans mellan å ena
            sidan näringsfriheten, rätten till immateriell egendom och vikten
            av effektiv konkurrens och å andra sidan medborgarnas grundläggande
            rättighet att ta emot information.
          </note>
          <note>
            De bestämmelser i radio- och tv-lagen som anger att regeringen
            kan meddela föreskrifter om vilka evenemang som är av särskild
            vikt för det svenska samhället har funnits sedan 1999 och har
            sitt ursprung i det så kallade tv-direktivet, numera AV-direktivet.
            Enligt AV-direktivet ska medlemsstaterna anmäla alla åtgärder
            som vidtas eller kommer att vidtas till EU-kommissionen för godkännande,
            vilket innebär att kommissionen gör en kontroll av om åtgärderna
            är förenliga med kraven i AV-direktivet, EU:s konkurrensregler
            och kravet på proportionalitet.
          </note>
          <note>
            Myndigheten för press, radio och tv har föreslagit att inskränkningen
            i möjligheten att utnyttja exklusiva sändningsrättigheter till
            evenemangen ska gälla för sådana rättigheter som har förvärvats
            tidigast det datum då EU-kommissionen publicerar ett beslut om
            att godkänna en svensk evenemangslista.
          </note>
          <note>
            Myndigheten för radio och tv:s förslag till evenemangslista har
            remitterats till myndigheter och företag för synpunkter senast
            den 5 september 2016. Regeringen kommer därefter att ta ställning
            till myndighetens förslag i ljuset av remissinstansernas svar
            och med beaktande av EU:s regelverk.
          </note>
          <note type="speaker">
            Anf. 97 ARON EMILSSON (SD):
          </note>
          <note>
            Herr talman! Jag vill återigen börja med att tacka kulturministern
            för svaret och understryka vikten av att vi har den här debatten
            – liksom den förra.
          </note>
          <note>
            Frågan om evenemangslista engagerar såväl radio och tv i allmänhetens
            tjänst som själva allmänheten. Jag skulle vilja påstå att införandet
            av en evenemangslista är en av få kulturpolitiska frågor som många
            svenskar till sin glädje skulle märka direkt skillnad av i hus
            och hem från norr till söder och från väst till öst.
          </note>
          <note>
            Att kunna se våra största idrotts- och kulturevenemang, oavsett
            om man har vad som i folkmun ibland kallas skogs-tv eller alla
            tänkbara kabelkanaler, är också en demokratifråga och en fråga
            om likvärdighet och nationell solidaritet. Den borde därför engagera
            ministern även i det avseendet. Frågan är hur man nu tänker agera.
          </note>
          <note>
            Frågan om att upprätta en evenemangslista med ett antal stora
            idrottsevenemang som anses vara av allmänintresse för svenska
            folket har som vi kunnat konstatera diskuterats under flera år.
            År 2012 gav riksdagen den förra regeringen ett tillkännagivande
            om att låta ta fram ett förslag till hur en evenemangslista kunde
            utformas. Sedan dess har fler tillkännagivanden presenterats.
          </note>
          <note>
            I höstas gav regeringen Myndigheten för press, radio och tv ett
            förnyat uppdrag för att gå vidare med frågan, vilket naturligtvis
            var rätt och riktigt. Samtidigt verkar regeringen ännu inte ha
            satt ned foten i frågan och uttalat ett konkret ställningstagande
            för eller emot en evenemangslista.
          </note>
          <note>
            Sverigedemokraterna har motionerat i frågan de senaste åren,
            och även public service-bolagen och andra aktörer på tv-marknaden
            väntar ett ställningstagande.
          </note>
          <note>
            Det är, som vi vet, inte ovanligt att man skickar rapporter från
            myndigheter på en ytterligare remissrunda, men det är också fullt
            möjligt att lägga fram en proposition om man anser att man har
            tillräckligt underlag. Med tanke på att nästan samtliga remissinstanser
            redan uttalat sig i rapporten är frågan vad regeringen väntar
            sig kommer att tillföras.
          </note>
          <note>
            I slutändan är detta en åsiktsfråga där regeringen måste ta ställning.
            Fortsatta utredningar kommer inte att föra sakfrågan framåt, utan
            reger ­ ingen måste själv sätta ned foten. Ansvarig myndighet
            har inhämtat synpunkter från berörda aktörer, genomfört konsekvensanalyser
            och lämnat förslag på utformning av en evenemangslista som bättre
            motsvarar den viljeinriktning riksdag och regering har framställt.
            Man bedömer också att förslaget står i överensstämmelse med AV-direktivet,
            EU-rätten och de kriterier EU-kommissionen har satt upp. Vad är
            nu regeringens utgångspunkt och ställningstagande inför fortsättningen?
          </note>
          <note type="speaker">
            Anf. 98 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag är övertygad om att Aron Emilsson har rätt i
            att detta är en fråga som engagerar många människor. Vi vill ha
            tillgång till evene ­ mang, speciellt evenemang av den karaktär
            som det handlar om när det gäller evenemangslistan. Det är evenemang
            som binder oss samman, som får oss att känna tillhörighet och
            som vi vill ta del av för att vi är enga ­ sge rade i dessa stora
            aktiviteter, inte minst när vårt land är representerat i idrotts
            ­ tävlingar eller andra typer av event.
          </note>
          <note>
            Riksdagen har, precis som riksdagsledamoten säger, gjort ett
            tillkännagivande. Vi har reagerat på tillkännagivandena, och nu
            har myndigheten lämnat sin rapport. Vi har en ordning som är en
            god ordning, som jag menar att vi både ska vara stolta över och
            använda, att vi har möjlighet att sända ut underlag på remissrundor.
            Det finns ofta svar som kan komma i remissrundor som inte fanns
            med i grundunderlaget. Det kan komma ytterligare perspektiv, också
            för att tiderna, tekniken och möjligheterna förändras.
          </note>
          <note>
            Den grannlaga uppgiften när det gäller evenemangslistan är just
            att vi vill ha en fungerande balans mellan å ena sidan allmänhetens
            rätt till information och å andra sidan äganderätt och en fungerande
            och fri konkurrens. Det sistnämnda är inte minst viktigt.
          </note>
          <note>
            Vi kommer att återkomma. Det är några månader kvar tills remissrundan
            avslutas. Därefter kommer regeringen att behöva sätta ned foten
            och lämna besked.
          </note>
          <note type="speaker">
            Anf. 99 ARON EMILSSON (SD):
          </note>
          <note>
            Herr talman! Man hänvisar förstås till att remissrundan nu pågår.
            Samtidigt får vi komma ihåg att det inte är länge sedan myndigheten
            genom sitt eget remissförfarande inhämtade konsekvensanalyser
            och svar på relevanta frågor. Men regeringen har egentligen inte
            uttalat något mål. I jämförelse med andra större kulturpolitiska
            frågor som har utretts och behandlats hos myndigheter och intresseorganisationer
            har man här haft ett mycket tillbakadraget sätt. Jämför man med
            hur man har agerat när det gäller filmpolitiken, som vi kommer
            att debattera senare i veckan, och det skyndsamma förfarandet
            där med en väldigt illa förankrad ny politik, är man här väldigt
            tillbakadragen och otydlig.
          </note>
          <note>
            Några frågor som infinner sig är: Tror kulturministern att den
            nya remissrundan kommer att ge tillräckligt underlag för en proposition?
            Om inte, vad har då kulturministern gjort för att säkra att man
            får in nödvändigt underlag så snart som möjligt? Det är många
            frågor som är viktiga här, och naturligtvis har man många överväganden.
          </note>
          <note>
            Myndigheten för radio och tv har konstaterat att listan överensstämmer
            med AV-direktivet, EU-rätten och andra EU-kriterier, så frågan
            är om det är det svenska försiktighetssyndromet som gör att man
            vill låta det ligga i långbänk ett tag till. Kommer det att leda
            till något nytt i sakfrågan? Som socialkonservativ är jag egentligen
            vän av försiktigt framåtskridande, konsekvensanalyser och grundligt
            beredande – vilket är gott och klokt – men det är ju ändå bra
            om det rör på sig.
          </note>
          <note>
            Att Konkurrensverket och en del kommersiella tv-bolag har synpunkter
            är självklart, för detta kommer ju, som ministern också nämnde
            i interpellationssvaret, att medföra en viss snedvridning av konkurrensen.
            Det är en naturlig följd av införandet av en evenemangslista som
            är till gagn för medborgarna och det offentliga. Detta måste vi
            förtroendevalda ändå bemöta och förklara: Medborgarnas tillgång
            är viktigare i det här fallet. Det handlar om den demokratiska
            tillgången till större idrottsevenemang som svetsar samman medborgarna
            och ger oss olika former av kulturell bildning.
          </note>
          <note>
            Frågan är hur regeringen vill gå vidare. Har man någon egen inställning
            än eller inte?
          </note>
          <note type="speaker">
            Anf. 100 Kultur- och demokratiminister ALICE BAH KUHNKE (MP):
          </note>
          <note>
            Herr talman! Som socialliberal är jag mån om att man för en ansvarsfull
            politik som ser till både individens och samhällets bästa.
          </note>
          <note>
            Nu har vi en process och en ordning med remissrunda. Jag ämnar
            inte förekomma remissrundans resultat innan jag återkommer med
            hur vi går vidare. Det vi nu har gjort är att vi har tagit hand
            om tillkännagivandet. Vi har respekterat den ordning vi har i
            Sveriges riksdag. Vi återkommer när vi har något mer att säga
            i den här frågan.
          </note>
          <note type="speaker">
            Anf. 101 ARON EMILSSON (SD):
          </note>
          <note>
            Herr talman! Då avrundar jag med att meddela att jag och många
            av oss kommer att bevaka denna fråga noga. Vi ser fram emot vad
            regeringen kommer att presentera för ståndpunkt när denna remissrunda
            är avslutad och man kan komma vidare och göra verkstad av de tillkännagivanden,
            regeringsuppdrag, myndighetsrapporter och remissyttranden som
            har beretts under dessa år.
          </note>
          <note>
            Jag tackar kulturministern för svaret tills vidare.
          </note>
          <note type="speaker">
            Anf. 102 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag tackar riksdagsledamoten för interpellationen.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2015/16:634 om statsbidrag till civilsamhällesorganisationer
          </note>
          <note type="speaker">
            Anf. 103 Kultur- och demokratiminister ALICE BAH KUHNKE (MP):
          </note>
          <note>
            Herr talman! Eva Lohman har frågat mig om jag har för avsikt
            att ta initiativ till ytterligare åtgärder – och i så fall vilka
            åtgärder – för att säkerställa att statliga bidrag går till civilsamhällesorganisationer
            som efterlever regler om demokrati och mänskliga rättigheter.
          </note>
          <note>
            Låt mig först och främst understryka att regeringen tar avstånd
            från de skrämmande och vedervärdiga uttalandena från dåvarande
            vice ordföranden i Turkiska riksförbundet i samband med en manifestation
            på Sergels torg den 9 april. Uttalanden likt dessa hör inte hemma
            i vårt demokratiska samhälle.
          </note>
          <note>
            Det finns ett antal strukturella villkor som gäller för statliga
            bidrag till organisationer inom det civila samhället. Statsbidrag
            ska inte ges till organisationer som bedriver verksamhet som strider
            mot demokratins idéer och mot principerna om alla människors lika
            värde och rättigheter.
          </note>
          <note>
            I enlighet med de flesta förordningar om statsbidrag till det
            civila samhällets organisationer får bidrag lämnas endast till
            en organisation som har en demokratisk uppbyggnad och som bedriver
            en verksamhet som respekterar demokratins idéer. Det är också
            möjligt för myndigheter att kräva tillbaka statsbidrag som beviljats
            på felaktiga grunder.
          </note>
          <note>
            Jag håller med Eva Lohman om att civilsamhällets aktörer fyller
            en viktig roll i samhället. Stödet till det civila samhällets
            organisationer är en grund för att det civila samhällets organisationer
            ska kunna spela en aktiv roll i demokratin. Regeringen genomför
            årligen uppföljningar med bidragsgivande myndigheter. Regeringen
            arbetar också med att öka tydligheten i bidragsgivningen för att
            säkerställa att bidragsvillkoren följs. Under 2015 genomfördes
            en översyn av ett antal förordningar, vilken är redovisad i DS
            2015:38, Statligt stöd till det civila samhället – en översyn
            av fyra bidragsförordningar samt stödet till Exit . I promemorian
            finns förslag om skärpta demokratikriterier för flera bidrag till
            organisationer som nu bereds inom Regeringskansliet. Regeringen
            har också identifierat ett behov av att se över statens stöd till
            trossamfunden och planerar att tillsätta en utredning för att
            se över detta stöd.
          </note>
          <note>
            Avslutningsvis vill jag påpeka att de få organisationer och individer
            som utnyttjar systemen för verksamhet som motverkar demokratins
            principer förstör för alla tusentals organisationer som dagligen
            förbättrar vårt samhälle. De undergräver förtroendet för de statsbidrag
            vi har. Det är viktigt att alla organisationer som tar emot stöd
            är medvetna om de villkor som är förenade med stöden när det gäller
            att ha en verksamhet som respekterar demokratiska värderingar.
            Därför måste vi som bär ansvaret för statens stöd till det civila
            samhället säkerställa att det finns en rimlig kontroll på plats.
          </note>
          <note type="speaker">
            Anf. 104 EVA LOHMAN (M):
          </note>
          <note>
            Herr talman! Tack, ministern, för svaret! Jag är medveten om
            de kriterier som finns för hur statliga bidrag ska ges till organisationer
            och föreningar i civilsamhället och vikten av att de efterlevs.
            Det är väldigt viktigt. Men det visar sig ändå att strukturella
            villkor och kriterier inte alltid stämmer med verkligheten. Jag
            har i min interpellation nämnt det uttalande som gjordes den 9
            april. Man får väl utgå från att en vice ordförande visste vad
            det var för kriterier som gällde för hans organisation. Ändå blev
            det ett övertramp.
          </note>
          <note>
            Precis som ministern säger är det här uttalanden som inte hör
            hemma i vårt demokratiska samhälle. Sådant ska vi inte acceptera.
            Men jag funderar lite grann på varför det gång efter annan händer
            att organisationer och föreningar som får statliga bidrag inte
            lever upp till de kriterier som de har lovat att följa. Jag tycker
            att det är mycket allvarligt att de inte gör det. Sådana beteenden
            måste på något vis stävjas i sin linda. Nu pratar jag om hela
            civilsamhället, de ungefär 200 000 organisationer som finns, inklusive
            trossamfunden.
          </note>
          <note>
            Har ministern någon uppfattning om varför organisationer och
            föreningar inte lever upp till de kriterier som de har lovat att
            följa? Jag ska fortsätta lite grann, så återkommer jag till den
            frågan. Jag menar att samhället måste vara mycket tydligt och
            skarpt när det gäller att vi inte har något som helst överseende
            med sådana övertramp. En annan viktig aspekt är, precis som ministern
            säger i svaret, att de allra flesta organisationer och föreningar
            som får statligt stöd fungerar alldeles utmärkt. Några förstör
            och kastar skugga över de andra. Det är orättvist för dem som
            fungerar bra.
          </note>
          <note>
            Vi har ett civilsamhälle som jag som ledamot och som privatperson
            värnar mycket om och som jag också är en aktiv del av. Men jag
            har en fundering och en fråga: Lever kriterierna ett eget liv
            och är de helt åtskilda från verkligheten? Det handlar alltså
            om de strukturella villkoren och kriterierna. Vad händer när pengar
            har beviljats? Hur står det till med informationen när ansökan
            beviljas? Skriver föreningarna på att de har tagit del av det
            som gäller? Gör de det en gång, eller sker det fortlöpande? Eller
            är det för bristfälligt, helt enkelt?
          </note>
          <note type="speaker">
            Anf. 105 Kultur- och demokratiminister ALICE BAH KUHNKE (MP):
          </note>
          <note>
            Herr talman! Precis som Eva Lohman beskriver – där är vi verkligen
            överens – har vi ett fantastiskt civilsamhälle i vårt land. Vi
            har ett av de absolut bredaste och mest robusta civilsamhällena.
            Det gör vårt land till ett unikt land. När man talar med forskarna
            säger de ofta att vi har ett av de absolut bästa civilsamhällena
            i världen. Jag skulle nog vilja påstå att vi har det bästa.
          </note>
          <note>
            En av anledningarna till att det civila samhället i Sverige har
            kunnat bli så starkt är att vi har ett mycket generöst bidragssystem.
            Det är ett mycket generöst stödsystem för organisationer. Det
            är ett system som också bidrar till att det i Sverige inte bara
            är de som är rika som kan organisera sig eller bilda föreningar.
            Det kan alla, mer eller mindre. Vi har skapat förutsättningar
            för det. Det har i sin tur gjort vårt land starkare och bättre.
          </note>
          <note>
            Jag själv har varit scout. Jag vet inte om riksdagsledamoten
            har tagit del av scoutverksamheten. Men mycket av det jag har
            lärt om ledarskap, organisationsutveckling och konflikthantering
            har jag lärt mig i scouterna. Jag var en av de yngsta patrulledarna
            någonsin i min kår. Scouterna är den organisation som tog emot
            störst stöd förra året, tätt följd av Sverok och därefter av Sveriges
            Elevkårer och så vidare.
          </note>
          <note>
            Precis som riksdagsledamoten beskriver är de flesta föreningar
            och organisationer som tar emot relativt stora summor av skattebetalarnas
            pengar organisationer som inte bara sköter sig utan som också
            bygger individer och bygger samhället. Det är en fantastisk verksamhet
            som bedrivs. Jag är som skattebetalare stolt över att jag får
            bidra till detta och den här utveck ­ lingen av människor och
            hela samhället i stort.
          </note>
          <note>
            Just därför är det oerhört provocerande och sorgligt – man blir,
            milt uttryckt, arg och upprörd – när det finns människor som utnyttjar
            systemet och som visar att vi inte kan lita på dem. Det är just
            därför som jag under många år, inte minst som aktiv i det civila
            samhället eller som general - direktör för en myndighet, har varit
            frustrerad över att vi inte har gjort allt vi kan för att rätta
            till och styra upp våra system så att vi i möjligaste mån täpper
            till de hål som finns. Vi kommer aldrig att kunna skydda oss till
            100 pro ­ cent mot illvilja och ondska. Men vi kan göra allt vi
            kan. Därför är jag väldigt stolt över att vara kultur- och demokratiminister
            i en regering som nu tar tag i detta. Missbruken uppkom ju inte
            för ett och ett halvt år sedan, utan det här har pågått under
            lång tid.
          </note>
          <note>
            Visst kan vi göra mer. Det vi gör nu är en översyn av våra olika
            system. Bland annat är skillnaden mellan de olika förordningarna
            och de olika bidragsgivande myndigheterna för stora. Bara där
            kommer vi att hitta lösningar som tar oss framåt och som gör vårt
            system mer säkert.
          </note>
          <note type="speaker">
            Anf. 106 EVA LOHMAN (M):
          </note>
          <note>
            Herr talman! Ja, det är viktigt att de organisationer och föreningar
            som får statliga bidrag är införstådda med vad som gäller i Sverige,
            hur vi vill ha det och vilka demokratiska värderingar vi har –
            det gäller inte minst flickors och kvinnors rättigheter. Det får
            vi aldrig tumma på, utan det måste följas. Vi måste vara säkra
            på att de organisationer och föreningar som får statliga bidrag
            också tar del av de kriterier som finns, så att de vet vad som
            gäller. Tappar man sitt bidrag vet man då vad det beror på.
          </note>
          <note>
            Jag har skrivit ned följande: demokratisk uppbyggnad, respekt
            för demokratin och principerna om människors lika värde. Det är
            kriterier som hela tiden måste hållas levande i varje organisation
            och förening, inte bara just när ansökan lämnas in. Detta ska
            leva hela tiden – varje dag och varje vecka. Hur säkerställer
            ministern att så är fallet?
          </note>
          <note type="speaker">
            Anf. 107 Kultur- och demokratiminister ALICE BAH KUHNKE (MP):
          </note>
          <note>
            Herr talman! Ja, det är precis det som vi nu sätter igång. Vi
            inleder ett arbete som faktiskt tar ett helhetsgrepp på alla de
            olika förordningarna – det är många olika – och det flertal myndigheter
            som ger statligt stöd i olika former. Det är hög tid för den samordningen.
          </note>
          <note>
            Vi utreder för att kunna säkerställa att vi får långsiktighet
            och enhetlighet i de olika förordningarna. Vi tittar också på
            de olika typer av organisationsstöd som finns för det civila samhället.
            Till exempel kommer vi särskilt att utreda statens stöd till trossamfund.
            Den förordningen har inte setts över sedan kyrkan skildes från
            staten, vid millennieskiftet. Det är hög tid att göra det. En
            utgångspunkt, ett mål, med den översynen är att skärpa kraven
            på demokratiska värderingar bland de samfund som får statligt
            stöd.
          </note>
          <note>
            Vi har också låtit ta fram förslag på skärpta demokratikriterier
            för flera bidrag till organisationer, däribland etniska organisationer.
            Dessa förslag går vi nu vidare med och bereder.
          </note>
          <note>
            Vi kommer även att se över hur myndigheterna arbetar, och vi
            kommer att ställa krav på samverkan mellan de olika myndigheterna.
            Myndigheterna ska också dela med sig av sina olika rutiner så
            att vi säkerställer att vi får en best practice, både när vi studerar
            själva första ansökan och, inte minst viktigt, vilket riksdagsledamoten
            lyfter fram, när det gäller hur vi följer upp och säkerställer
            att man efterlever de krav som vi ställer på alla som erhåller
            det stora förtroendet att ta emot statligt stöd för sin verksamhet.
          </note>
          <note type="speaker">
            Anf. 108 EVA LOHMAN (M):
          </note>
          <note>
            Herr talman! Vi lever i en orolig tid, och det är viktigt att
            samhället är motståndskraftigt mot olika företeelser som hotar
            våra värderingar.
          </note>
          <note>
            Därför gläder det mig att höra att ministern nu föreslår skärpta
            demokratikriterier och en skärpt kontroll av organisationer som
            får statligt bidrag. Detta innebär förhoppningsvis att vi i framtiden
            slipper uttalanden liknande dem vi hörde den 9 april på Sergels
            torg. Jag hoppas verkligen det.
          </note>
          <note>
            Avslutningsvis vill jag som före detta lärare säga att upprepning
            är kunskapens moder. Att se till att den information, de kriterier
            och de strukturella villkor som gäller för organisationer och
            föreningar hålls levande hela tiden är det säkraste sättet att
            se till att sådana flagranta övergrepp som då och då sker kanske
            uteblir.
          </note>
          <note type="speaker">
            Anf. 109 Kultur- och demokratiminister ALICE BAH KUHNKE (MP):
          </note>
          <note>
            Fru talman! Jag önskar att vi kunde upprätta ett system som gjorde
            att vi för evigt slapp hatiska uttalanden. Tyvärr tror jag inte
            att den översyn som vi nu gör kommer att stoppa det.
          </note>
          <note>
            Däremot ska jag göra allt jag kan för att den översyn vi nu gör
            resulterar i att det i alla fall inte är statliga bidrag, skattebetalarnas
            pengar, som går till och understöder organisationer som har företrädare
            som kommer med sådana uttalanden. Det är helt oacceptabelt.
          </note>
          <note>
            Jag är otroligt glad och stolt över att riksdagsledamoten, tillsammans
            med många andra, har reagerat så oerhört starkt på vad som har
            skett och också välkomnat de olika översyner som vi nu gör. Vi
            måste nämligen vara många som tillsammans värnar vår demokrati,
            respekten för grundläggande mänskliga rättigheter och vår människosyn.
          </note>
          <note>
            Som jag sa i en tidigare interpellation: Det är många mörkerkrafter
            på gång i vårt land och runt omkring oss, så vi behöver stå starka
            nu, vi som har en tro på alla människors lika värde.
          </note>
          <note>
            Tack för interpellationen!
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellation 2015/16:635 om verktyg för barn och
            unga att kritiskt kunna granska rörliga bilder
          </note>
          <note type="speaker">
            Anf. 110 Kultur- och demokratiminister ALICE BAH KUHNKE (MP):
          </note>
          <note>
            Fru talman! Cecilia Magnusson har frågat mig om vilka åtgärder
            jag avser att vidta för att barn och unga ska ges nödvändiga verktyg
            för att kritiskt kunna granska det rörliga mediet. Jag kan konstatera
            att många åtgärder redan vidtas.
          </note>
          <note>
            I en tid där vår bild av verkligheten allt oftare formas och
            sprids via digitala medier ökar behovet av kunskap och förståelse
            för hur medier fungerar. Förmågan att finna, analysera, kritiskt
            värdera och skapa innehåll i medier är i dag grundläggande om
            man ska kunna vara en aktiv samhällsmedborgare. Gemensamt brukar
            dessa förmågor samlas under begreppet medie- och informationskunnighet,
            MIK.
          </note>
          <note>
            Statens medieråd har i uppdrag att verka för att stärka barn
            och unga som medvetna medieanvändare och skydda dem mot skadlig
            mediepåverkan. Genom att utrusta barn och unga med medie-och informationskunnighet
            bidrar myndigheten till att stärka barnens kritiska tänkande i
            förhållande till information och innehåll i medier. Myndigheten
            tar fram utbildningsmaterial till barn och unga respektive vuxna
            som är i barnens närhet, som föräldrar, bibliotekarier och lärare.
          </note>
          <note>
            Med särskilt fokus på kritisk analys av rörliga bilder har Statens
            medie ­ råd under 2015 inlett ett samarbete med Konstfack i syfte
            att utveckla kunskapen kring bildens betydelse i medie- och informationssamhället.
            Samarbetet fortsätter även under 2016.
          </note>
          <note>
            FN:s konvention om barnets rättigheter – barnkonventionen – slår
            fast att alla barn har rätt till kultur. Ett av målen i regeringens
            filmproposition är att barn och unga i hela landet, oavsett funktionsförmåga,
            ska ha goda möjligheter att se film och få kunskap om film och
            rörlig bild.
          </note>
          <note>
            Filmpedagogiskt arbete i skolan spelar en väsentlig roll på alla
            nivåer. Läro-, kurs- och ämnesplanerna för grundskolan och gymnasieskolan
            ställer krav gällande både elevernas kunskap om och deras möjlighet
            att få skapa rörlig bild. Filmpolitiken ska bidra till att lärare
            i olika skolformer i hela landet kan erbjudas kompetensutveckling
            och pedagogiska verktyg för att eleverna ska ges förutsättningar
            att nå kunskapskraven. Även föreningsdrivna filmverksamheter har
            stor betydelse för barns och ungas kunskaper om rörlig bild och
            möjligheter till eget skapande.
          </note>
          <note>
            Intresset för att använda film i skolan växer alltjämt och efterfrågan
            på kompetensutveckling i filmpedagogik bland lärare är fortsatt
            stor. Film ­ institutet samarbetar bland annat med fem mellanstadieklasser
            runt om i landet kring filmpedagogik i projektet Kompisskolor.
            Erfarenheter från Kompis ­ skoleprojektet publiceras löpande på
            Filminstitutets webbplats som inspiration till andra pedagoger.
          </note>
          <note>
            Filminstitutet genomför även många andra verksamheter för att
            stärka arbetet med filmpedagogik, bland annat genom skolbiodagar
            och kurser för filmpedagoger och lärare. Även Suzanne Ostens uppdrag
            som barnfilmsambassadör bör nämnas.
          </note>
          <note>
            I en värld där kommunikation genom bilder blir allt vanligare
            på nätet krävs det att barn och unga kan ta ställning till exempelvis
            de normer och värderingar som bilder förmedlar och ha ett kritiskt
            tänkande i förhållande till dem. Därför är både Statens medieråds
            arbete med medie- och informationskunnighet och Filminstitutets
            arbete med filmpedagogik ytterst viktigt.
          </note>
          <note>
            Jag kommer även framöver att verka för att barn och unga verkligen
            har de nödvändiga verktyg som behövs för att kritiskt kunna granska
            det rörliga mediet.
          </note>
          <note type="speaker">
            Anf. 111 CECILIA MAGNUSSON (M):
          </note>
          <note>
            Fru talman! Det är intressant att ta del av statsrådets svar
            på min fråga. Jag skulle önska att även statsrådet ställer sig
            bakom filmen som en viktig kulturyttring tillsammans med litteraturen,
            bilden och de andra konstformerna, eftersom filmen har ett så
            viktigt fokus i den svenska kulturen.
          </note>
          <note>
            Som statsrådet sa lever vi i en tid där bilden präglar vår tillvaro.
            Alla, unga som gamla, präglas av detta, och redan i förskoleåldern
            är unga människor ute på nätet. Där är de väldigt sårbara, precis
            som ute på gator och torg. Såklart är föräldrarna de viktigaste
            och närmaste värnen, och föräldrarna måste också få möjlighet
            till stöttning i sin uppgift att lära barnen ett kritiskt granskande.
          </note>
          <note>
            Där kommer den viktigaste insatsen som jag och vi ser det: studenterna.
            De som läser till förskollärare, grundskollärare och gymnasielärare
            måste i sin grundutbildning få kunskap om bilden s betydelse och
            makt och hur barn kan få redskap att lära sig hantera bilden.
            Att kunna inympa ett kritiskt tänkande redan i späd ålder är en
            viktig parameter i en filmpolitik med kvalitet.
          </note>
          <note>
            Unga människor filmar vardagshändelser med sina mobilkameror.
            Många lägger upp klipp på sociala medier. Bloggar och poddar lockar
            hundratals unga följare. Kontrollen av att de följer vanliga lagar
            och regler är inte helt vattentät. Det behöver göras mycket där
            för att skydda barnen.
          </note>
          <note>
            Fler och fler kan göra film i dag och förverkliga sina konstnärliga
            filmdrömmar utan att behöva begränsas av ekonomiska förutsättningar.
            Det är bra. Samtidigt kan film och andra medier manipulera verkligheten.
            Detta att alla har ständig tillgång till filmkameror innebär risker.
            Vi vuxna måste se till att det finns gränser och verktyg att hantera
            riskerna.
          </note>
          <note>
            Vet kulturministern hur många timmar på lärarutbildningen man
            lär ut till studenterna hur de ska hjälpa barnen till ett kritiskt
            granskande av film? Vet kulturministern hur många timmar detta
            görs på lärarutbildningen?
          </note>
          <note type="speaker">
            Anf. 112 Kultur- och demokratiminister ALICE BAH KUHNKE (MP):
          </note>
          <note>
            Fru talman! Tack för ytterligare diskussion i detta viktiga ämne.
          </note>
          <note>
            Precis som Cecilia Magnusson beskriver berör MIK, förmågan att
            hantera och arbeta samt kritiskt granska rörlig bild, många olika
            politikområden. Inte minst viktig är utbildningspolitiken på de
            olika nivåerna, inte enbart riktad till de barn och unga som går
            i skolan utan också till lärarna. Jag vet inte alls exakt hur
            många timmar, eller hur få timmar, jag misstänker att det är få
            timmar, lärarstudenterna får. Det är ett område som vi just nu
            arbetar med.
          </note>
          <note>
            För första gången har departementschefen på Kulturdepartementet,
            vilket är jag, tillsammans med Utbildningsdepartementets departementschef
            Gustav Fridolin bildat en arbetsgrupp mellan våra två departement.
            Det är helt nytt. Det har inte skett tidigare i den formen när
            departementen har varit delade. Detta är för att vi ska kunna
            identifiera några av de områden där vi gemensamt ser behov av
            den kunskapen, bland annat med utgångspunkt i erfarenheter från
            de olika myndigheter vi jobbar med nu. Till exempel ansvarar jag
            för Statens medieråd, den myndighet som i dag arbetar mycket med
            att ta fram olika verktyg och material för lärare, föräldrar och
            unga. Gustav Fridolin har som departementschef på Utbildningsdepartementet
            möjlighet att påverka hur lärarutbildningen ser ut, även om Hellmark
            Knutsson har ansvaret för högre utbildningar.
          </note>
          <note>
            Det här området befinner sig just nu under lupp. Utvecklingen
            går oerhört snabbt. Det kommer siffror efter siffror och underlag
            efter underlag som visar att vi ligger steget efter. Detta är
            allvarligt, både när det handlar om att rörlig bild behöver bli
            ett verktyg som många unga kan utvecklas med ur ett rent kulturpolitiskt
            perspektiv, men också i fråga om den våldsbejakande extremismen.
            Vi ser hur mörkerkrafter och extremister på olika sätt använder
            den rörliga bilden för att locka till sig och radikalisera unga.
            Vi behöver rusta våra barn och unga, via inte minst lärarna, precis
            som Cecilia Magnusson beskriver, så att de kritiskt kan granska
            och genomskåda budskapen. Vem är avsändaren? På vilket sätt klipps
            de olika bilderna ihop? Vilken är berättelsen, som blir stark
            i bild? Bilden är ett av de starkaste medierna och kommunikationsverktygen
            vi har.
          </note>
          <note>
            En av de saker som finns är IDA-gruppen. Det är alltså tjänstemän
            från Kulturdepartementet och Utbildningsdepartementet som arbetar
            på Gustav Fridolins och mitt uppdrag med att ta fram förslag på
            nya politiska verktyg. Där har vi identifierat MIK-frågorna. Vi
            behöver se vilka olika och nya uppdrag som ska ges till våra myndigheter.
          </note>
          <note>
            Precis som Cecilia Magnusson anger går medieanvändningen långt
            ned i åldrarna. Redan små barn, ettåringar och tvååringar, hanterar
            bildmedier. Därför har Statens medieråd, den myndighet som arbetar
            mest med denna fråga, sedan hösten 2014 genomfört en pilotutbildning
            av barnavårdscentraler. De är en av de plattformar vi har identifierat
            under senare år i Sverige där vi når många nyblivna föräldrar
            som behöver kunskaper om barns och ungas medievardag, verktyg
            och föräldrars ansvar.
          </note>
          <note>
            Jag ser fram emot att höra svaret på hur exakt hur många, eller
            få, timmar lärarstudenterna i dag får för att utveckla kunskaper
            på detta område. Det är viktig kunskap som behöver nå våra barn.
          </note>
          <note type="speaker">
            Anf. 113 CECILIA MAGNUSSON (M):
          </note>
          <note>
            Fru talman! Det är tre timmar schemalagd tid på förskollärarutbildningen.
            På ingen av de andra utbildningarna finns det några timmar som
            är specialdestinerade till detta. Det är ett underbetyg för modern
            svensk lärarutbildning.
          </note>
          <note>
            Steget efter är en underdrift. Jag hade uppskattat om regeringen
            i förslaget till filmpolitik hade lagt med att få in kritiskt
            granskande i lärarutbildningarna redan för förskoleåldern. Tre
            timmar räcker enbart till att reda ut vad en film gör och hur
            en film kan manipulera. Dessa frågor arbetar man noggrant med
            på Göteborgs universitet. Där ordnar man fortbildning – just det
            som kulturministern tog upp – åt skolor och lärarutbildare som
            vill ha verktyg för att föra över den kunskapen.
          </note>
          <note>
            Det är oerhört viktigt att snabbt få in i lärarutbildningarna,
            på ett genomgående vetenskapligt sätt, hur dessa kunskaper och
            verktyg överförs till små barn i förskoleåldern.
          </note>
          <note>
            Det är synd att regeringen inte tog chansen i den filmpolitiska
            propositionen, som snart kommer att ligga på riksdagens bord för
            debatt, fru talman. Det behövs en filmpolitik som tar upp alla
            sidor av filmmediet, inte för att begränsa de många människornas
            konstnärliga drömmar men för att ge alla barn och unga verktyg
            att kritiskt granska den rörliga bilden. Det handlar om rätten
            till skydd för varje ung människa.
          </note>
          <note>
            Jag blir glad över att höra att kulturministern och utbildningsministern
            nu arbetar tillsammans. Vi har ju goda erfarenheter av samarbete
            mellan departement från allianstiden. Om kulturministern vill
            ha lite tips är hon välkommen. Det finns många gamla ministrar
            kvar i kammaren som kan komma med goda råd.
          </note>
          <note>
            Det var mycket i kulturministerns svar som handlade om att saker
            kan göras, men hur ska vi rusta barn och unga med medie- och informationskunnighet?
            Hur har kulturministern sagt till Statens medieråd att göra detta?
            Hur ser kulturministern till att de insatser som görs i dag är
            de rätta och att de går till rätt saker? Finns någon garanti?
            Hur försäkrar sig kulturministern om detta?
          </note>
          <note>
            Ett tips till Fridolinska och Bahska arbetsgruppen är att jobba
            lite bredare än bara med Konstfack och även titta på lärarutbildningar
            och andra institutioner som kan ha kunskap i dessa frågor.
          </note>
          <note>
            Kulturministern talade också om kompetensutveckling. Hur ser
            kompetensutvecklingslinjen ut?
          </note>
          <note type="speaker">
            Anf. 114 Kultur- och demokratiminister ALICE BAH KUHNKE (MP):
          </note>
          <note>
            Fru talman! När det gäller goda samarbeten mellan departementen
            var det, om jag har förstått rätt, inte så mycket samarbete mellan
            just Kulturdepartementet och Utbildningsdepartementet under de
            senaste åtta åren när Alliansen hade makten. Men det kanske finns
            andra godare exempel att hitta på andra departement.
          </note>
          <note>
            Vi tror mycket på det samarbetet, och vi tror på de uppgifter
            som vi har gett våra tjänstemän. Precis som Cecilia Magnusson
            säger behöver vi utveckla vilka områden som ska arbeta med just
            MIK-frågorna, medie- och informationskunnigheten. Det är inte
            enbart inom filmpolitiken. Det är därför som vi inte enbart har
            barn och unga i fokus om mediekunnigheten. Jag hoppas och tror
            att Cecilia Magnusson känner till att i förslaget till ny filmpolitik
            har vi utgått från det som omfattas av det nuvarande filmavtalet.
            Den filmkulturella delen har inte varit i fokus eftersom den fortsätter.
            Där ligger många av de uppdrag som Filminstitutet i dag har, och
            man arbetar med fokus just på barns och ungas kunskaper om rörlig
            bild.
          </note>
          <note>
            Statens filminstitut är inte den enda aktören på området. Det
            är många som jobbar med filmhandledningar till lärare och annat
            stöd till filmpedagogiskt arbete. Det gör till exempel Filmcentrum,
            Folkets Hus och Parker, Våra Gårdar, flertalet biografföreståndare
            och landets många filmstudior. Inom ramen för kultursamverkansmodellen
            är det regionala arbetet i landets filmresurscentrum viktigt för
            barn och unga. Vi har Skapande skola där man också arbetar med
            att lära barn och unga att hantera och granska film och rörlig
            bild.
          </note>
          <note>
            I lärokurser och ämnesplaner för grundskola och gymnasieskola
            ställs det krav gällande elevers kunskaper om och möjlighet att
            skapa rörlig bild.
          </note>
          <note>
            Med andra ord görs det mycket. Men Cecilia Magnusson frågade
            vad exakt vi har gjort sedan ett och ett halvt år tillbaka när
            det gäller MIK-frågorna. Jag har en lång lista, och jag är tacksam
            för att riksdagsledamoten frågade. Vi har satsat en hel del på
            att öka Statens medieråds uppgifter när det gäller dessa frågor
            just för att frågan är på bordet; den är akut och brännande.
          </note>
          <note>
            Som jag tidigare sa har vi sett att vi är steget efter, inte
            minst kopplat till den våldsbejakande extremismen där vi ser hur
            man på ett mycket avancerat sätt använder rörlig bild för att
            radikalisera unga.
          </note>
          <note>
            I budgetpropositionen för 2016 gav vi Statens medieråd finansiering
            för att strategiskt utveckla myndighetens arbete med medie- och
            informa ­ tionskunnighet. Vi permanentade den uppgift som tidigare
            regering bara gett i korta projekt.
          </note>
          <note>
            Vi har särskilt betonat vikten av att den kunskap som har producerats
            och är riktad till lärare och andra vuxna i barns närhet ska ha
            fokus på att rusta unga att bättre stå emot hatiska, rasistiska,
            sexistiska, våldsbejakande, propagandistiska eller konspiratoriska
            budskap på nätet.
          </note>
          <note>
            Vi har också gett Statens medieråd i uppdrag att utveckla en
            kampanj som heter No Hate Speech Movement. Den ska omfatta insatser
            för att värna demokratin mot våldsbejakande extremism.
          </note>
          <note>
            Vi har gett uppdrag till den interdepartementala gruppen och
            till ytterligare lärarhandledning och utveckling av material.
            Inte minst har vi utvecklandet av material tillsammans med Konstfack,
            som vi också ska sprida.
          </note>
          <note>
            Vi har alltså gjort en hel del, men det mesta återstår.
          </note>
          <note type="speaker">
            Anf. 115 CECILIA MAGNUSSON (M):
          </note>
          <note>
            Fru talman! Det är intressant att höra kulturministern tala om
            dessa frågor, men det viktiga är att det blir verkstad. Vi kan
            kasta ur oss många ord i denna kammare, men det viktiga är att
            vi får en verkstad.
          </note>
          <note>
            Det är gott och väl att vi ökar skyddet mot våldsbejakande extremism,
            men barn och unga av i dag står inför en kaskad av reklambudskap
            och budskap och manipulationer av andra slag. Det är oerhört viktigt
            att de lär sig att granska dem så att de kan bli kritiska medborgare.
            Jag kan därför inte nog understryka det kulturministern sa om
            att det mesta arbetet återstår.
          </note>
          <note>
            Det är synd att man inte tog chansen att ta med dessa viktiga
            delar när man gjorde en filmpolitisk proposition. I alla fall
            för mig som moderat är barn och unga dem som jag vill ägna min
            kraft och politiska glöd åt.
          </note>
          <note>
            Filmpolitik är en helhet. Vi hade många samtal med kulturministern
            där vi krävde att de filmkulturella insatserna skulle ingå i propositionen.
            Det struntade man fullständigt i. Men det är bra om man tänker
            om.
          </note>
          <note>
            Jag tycker inte att det är för få aktörer. När jag hör kulturministern
            låter det snarare som att det är för många aktörer. Man borde
            ha mer spets och kraft koncentrerad på de saker som är viktigast.
          </note>
          <note>
            Jag önskar kulturministern lycka till i det viktiga arbetet med
            att samordna sig med utbildningsministern och andra aktörer i
            denna fråga så att det blir lite verkstad.
          </note>
          <note type="speaker">
            Anf. 116 Kultur- och demokratiminister ALICE BAH KUHNKE (MP):
          </note>
          <note>
            Fru talman! Verkstad ligger för mig. Att strunta i saker har
            aldrig legat för mig – inte i tidigare uppdrag och definitivt
            inte som kultur- och demokratiminister.
          </note>
          <note>
            Hanteringen av rörlig bild och kunskapen om rörlig bild är central
            för våra barn och unga ur många perspektiv. Självklart handlar
            det om att kunna granska och stå emot budskap, att kunna identifiera
            vem avsändaren är och vad denna vill och att kunna stå sig i konkurrensen
            om jobben runt om i Europa och världen. Det är viktig kunskap
            som vi behöver fördjupa arbetet med.
          </note>
          <note>
            När det gäller filmpolitik är barn och unga sedan länge i fokus
            och högt prioriterade. Det bevisar en rad fantastiska verksamheter
            i Filminstitutets regi. Det viktiga där är hur:et, hur det har
            utvecklats och på vilket sätt man utvecklar denna kunskap i samverkan
            med andra myndigheter, instanser, organisationer och företag.
          </note>
          <note>
            Det är inte vi i politiken som ska utveckla hur:et. Vi ska skapa
            förutsättningarna och sätta målen, för precis som Cecilia Magnusson
            säger är det avgörande i den tid vi lever i och så som vi tror
            att framtiden kommer att utveckla sig.
          </note>
          <note>
            Hur:et ska utvecklas av filmbranschen, och i de råd som nu inrättas
            med experter på film. Kunskapen om hur man jobbar med film, hur
            man granskar film, på vilket sätt film kan stimulera utveckling
            och hjälpa en att hantera verkligheten ska ges av dem som verkligen
            kan frågan.
          </note>
          <note>
            Tack för interpellationen!
          </note>
          <note>
            Överläggningen var härmed avslutad.
          </note>
          <note>
            § 26 Svar på interpellationerna 2015/16:629 och 631 om regionbildning
          </note>
          <note type="speaker">
            Anf. 117 Statsrådet ARDALAN SHEKARABI (S):
          </note>
          <note>
            Fru talman! Saila Quicklund har frågat mig vad jag ser för fördelar
            med att införliva Jämtlands län i region Stornorrland och vad
            det egentliga motivet till förslaget är.
          </note>
          <note>
            Eva Lohman har frågat mig vad jag ser för fördelar med att införliva
            Västernorrland i region Stornorrland.
          </note>
          <note>
            Jag besvarar dem i ett gemensamt svar.
          </note>
          <note>
            Det kan inledningsvis påpekas att Indelningskommittén ännu inte
            har lämnat något förslag till ny läns- och landstingsindelning
            och att reger ­ ingen därmed inte heller har tagit ställning till
            något sådant förslag.
          </note>
          <note>
            Om kommittén finner att det är möjligt att genomföra en eller
            flera indelningsändringar som kan träda i kraft den 1 januari
            2019 kommer kommittén att lämna ett delbetänkande senast den 30
            juni 2016.
          </note>
          <note>
            Kommitténs arbete pågår alltså, och jag avser därför inte att
            föregå kommitténs arbete i dessa eller andra frågor.
          </note>
          <note>
            Regionfrågan har utretts ett flertal gånger, senast av Ansvarskommittén
            och Utredningen om den statliga regionala förvaltningen. Det är
            bland annat utifrån dessa utredningar tydligt att den nuvarande
            läns- och landstingsindelningen till stora delar inte längre är
            ändamålsenlig.
          </note>
          <note>
            Även det nyligen presenterade betänkandet av Utredningen om högspecialiserad
            vård föreslår färre sjukvårdshuvudmän. Flera av landstingen är
            för små för att klara av sina uppgifter både på kort och på lång
            sikt.
          </note>
          <note>
            Även länsstyrelserna har motsvarande problem.
          </note>
          <note>
            Syftet med att tillsätta Indelningskommittén är att skapa en
            ändamålsenlig indelning och effektiva organisationer som medför
            bestående fördelar, bland annat genom en bättre anpassning till
            demografiska, näringsgeografiska och miljömässiga förhållanden.
            De utredningar som genomförts har pekat på vikten av att vidta
            dessa åtgärder innan det blir alltför svårt för de ansvariga att
            hantera olika utmaningar.
          </note>
          <note>
            Det är viktigt att Sverige har en välfungerande samhällsorganisation
            som också i ett längre perspektiv kan tillförsäkra medborgarna
            en god samhällsservice.
          </note>
          <note type="speaker">
            Anf. 118 SAILA QUICKLUND (M):
          </note>
          <note>
            Fru talman! Tack, civilministern, för svaret! Civilministern
            svarar dock inte fullständigt på mina frågor, men det är kanske
            mycket som klarnar under debatten.
          </note>
          <note>
            Civilministern påpekar också att regionfrågan har utretts flera
            gånger, vilket stämmer. Låt oss också påminna oss om att dessa
            utredningar har nästan tio år på nacken. Sverige är inte samma
            land som det var för tio år sedan. Hur kan en utredning som togs
            fram för tio år sedan ligga till grund för en ny regionindelning?
          </note>
          <note>
            Både Göran Persson och Fredrik Reinfeldt valde att kasta dessa
            utred ­ ningar i papperskorgen med motiveringen att det skulle
            finnas ett under ­ ifrånperspektiv. Min fråga är: Varför delar
            inte civilministern deras åsikt gällande underifrånperspektivet?
          </note>
          <note>
            Varför tvingar regeringen fram storregioner? Slagkraftiga regioner
            växer fram underifrån. Det finns ett flertal exempel på det: Jämtland,
            Härjedalen, Gotland, Halland, Jönköping, Örebro med flera. Några
            av dessa regioner bildades så sent som 2015 av egen kraft och
            med en annan bäring.
          </note>
          <note>
            Civilministern har i en debatt mot mig i P1 Morgon uttryckt att
            det är Sveriges Kommuner och Landsting, SKL, som har varit pådrivande
            för att få igenom den här reformen.
          </note>
          <note>
            Vid ett annat tillfälle var det sjukvårdens personal som hade
            drivit på i regionfrågan. När fick undersköterskor och sjuksköterskor
            möjlighet att uttala sina ståndpunkter i denna fråga? Jag skulle
            verkligen önska att vårdens hjältar fick möjlighet att uttrycka
            sina synpunkter. Tyvärr tror jag inte att det har skett, men jag
            tar gärna emot material och redovisningar om det, om det finns
            sådana.
          </note>
          <note>
            Civilministern framhåller också att vi måste möta hälso- och
            sjukvårdens utmaningar. Ja, sjukvården har stora utmaningar, men
            låt oss också påminna oss om att vi har världens bästa sjukvård
            när det gäller kostnadseffektivitet och vårdkvalitet.
          </note>
          <note>
            Idén med regionindelning har dessutom passerat ett bästföredatum.
            Vårdens mest kostsamma och komplicerade åtgärder koncentreras
            redan i dag till ett fåtal sjukhus. Även de största regionerna
            och landstingen behöver samarbeta över gränserna. Lägg därtill
            en ny patientlag som ökar patientens makt nationellt och internationellt.
            En ny regionreform går alltså i motsatt riktning.
          </note>
          <note>
            Den bästa vården i landet har Jönköping, Halland, Kalmar och
            Östergötland, och det är inte några stora regioner. Det finns
            i dag inga belägg för att vårdkvalitet, effektivitetskrav och
            patientsäkerhet ökar med stora regioner.
          </note>
          <note>
            Påståenden som är ganska vanliga från regeringen i den här frågan
            är att det blir en starkare och jämnare utvecklingskraft via stora
            regioner. Ansvarskommittén ansåg också att en region bör innehålla
            ungefär 1–2 miljoner invånare.
          </note>
          <note>
            Om man granskar den ekonomiska utvecklingen mellan 2002 och 2012
            finner man inget som helst samband mellan regional folkmängd och
            tillväxttakt. Jag skulle gärna vilja att civilministern kommenterade
            just den delen.
          </note>
          <note type="speaker">
            Anf. 119 EVA LOHMAN (M):
          </note>
          <note>
            Fru talman! Tack för svaret på min interpellation, civilministern!
          </note>
          <note>
            Nu riskerar jag att säga samma saker som min kollega Saila Quicklund,
            eftersom vi kommer från grannlän och har interpellerat i samma
            fråga.
          </note>
          <note>
            Jag är medveten om att Indelningskommittén ännu inte har lämnat
            något svar om en ny läns- och landstingsindelning. Men jag räknar
            med att det kommer ett förslag inom kort, och det är därför som
            jag har skrivit interpellationen. Det gäller att stämma i bäcken,
            som man säger.
          </note>
          <note>
            Ett Stornorrland har diskuterats under de senaste 20 åren. Förslaget
            har inte fallit i god jord, inte i Norrland. Det finns ingen folklig
            förankring. Tvärtom är det en majoritet av medborgarna i Norrbotten
            och i mitt hemlän Västernorrland som inte vill ha en storregion.
            Däremot är det politiker som tycker att det är bra med en sådan.
            S-märkta politiker tycker att det är bra, men Moderaterna i Västernorrland
            tycker inte det.
          </note>
          <note>
            En Sifoundersökning visade alldeles nyligen att en majoritet
            av medborgarna i de fyra nordligaste länen är emot en storregion.
          </note>
          <note>
            En sådan här stor reform måste ha medborgarna med sig. Hur ska
            man annars få en bra demokratisk förankring? Man ska ha människor
            med sig, inte emot sig, om man vill uppnå goda resultat. För mig
            är det en gammal god sanning.
          </note>
          <note>
            Vi talar om en region som är större än halva Sverige. Den utgör
            54 procent av Sveriges yta. Det finns 880 000 invånare, alltså
            färre än 1 miljon. Det finns 44 kommuner, 12 sjukhus, 128 hälsocentraler
            och det är ungefär 100 mil från norr till söder. I regionen finns
            fyra landsting varav tre har 1 mil ­ jard i underskott. Det fjärde
            landstinget, Västerbotten, har ett mycket blygsamt överskott på
            8 miljoner. Men det är alltså otroligt strukturella förändringar
            som måste till.
          </note>
          <note>
            Anser statsrådet att lokal förankring är viktig när det gäller
            så stora reformer som en ny regionindelning i den storlek som
            vi nu talar om, alltså ett Stornorrland?
          </note>
          <note type="speaker">
            Anf. 120 Statsrådet ARDALAN SHEKARABI (S):
          </note>
          <note>
            Fru talman! Tack, Eva Lohman oc h Saila Quicklund, för inläggen!
          </note>
          <note>
            Till att börja med ska vi ha korrekt historia med oss. Regeringen
            Göran Persson tillsatte Ansvarskommittén men hann aldrig ta emot
            betänkandet, utan det lämnades till den första regeringen Reinfeldt.
            Den regeringen satte igång ett arbete med detta, men på grund
            av politiska låsningar kunde man inte komma till skott, vilket
            också blockerade frågan om regionbildning i flera landsting.
          </note>
          <note>
            Det är därför som regeringen nu lägger fram propositionen om
            bildandet av regioner i flera av våra landsting. Nu senast gällde
            det Norrbottens län, Västernorrlands län, Västmanlands län och
            Uppsala län. Där har det funnits ett tryck i många år, men på
            grund av politiska låsningar kunde dessa reformer inte genomdrivas.
          </note>
          <note>
            Interpellanterna berör frågan om sjukvården. Den frågan har diskuterats
            väldigt länge. Det finns flera statliga utredningar som pekar
            på behovet av färre huvudmän inom sjukvården och behovet av att
            ha ett brukarunderlag som innebär att man kan jobba med effektiviseringar.
            Det finns enorma utmaningar i den offentliga sektorn. Det finns
            en mycket hög urbaniseringstakt, en demografisk utveckling som
            innebär stora ansträngningar för den offentliga sektorn, både
            ur ett finansieringsperspektiv och ur ett verksamhetsperspektiv,
            inte minst om vi ska säkerställa likvärdigheten i välfärden i
            hela vårt land.
          </note>
          <note>
            Men det finns också en annan aspekt på detta, och det är den
            statliga indelningen. Den svenska statens regionala förankring
            har försvagats avsevärt efter enmyndighetsreformen. Nu är det
            bara länsstyrelserna som organiseras på länsnivå, och det är länsstyrelserna
            som ska koordinera staten regionalt och säkerställa att staten
            talar med en röst, men det är ju inte möjligt eftersom de övriga
            statliga myndigheterna inte organiserar sig på länsnivå. De har
            alla sina egna unika regionala indelningar som inte överensstämmer
            med varandra. Det är klart att detta skapar en del koordine ­
            ringssvårigheter inom staten, men också i relationerna mellan
            staten och kommunsektorn.
          </note>
          <note>
            Regeringen måste nu ta tag i detta, och då krävs det att vi får
            en re ­ gional karta som motsvarar också landstingens regionala
            karta för att på så sätt underlätta en koordinering mellan de
            olika nivåerna. Den här proces ­ sen har, som sagt, pågått i många
            år. Det har varit åtminstone tre fyra ut ­ redningar i modern
            tid som har tittat på detta. Det är nu viktigt att ta tag i denna
            fråga, men då måste förändringsprocessen genomföras i bred dialog
            med berörda parter, med landstingen, med kommunerna, med det civila
            samhället, med professionerna inom sjukvården, med de statliga
            organi ­ sationerna och med de statliga myndigheterna.
          </note>
          <note>
            Det är precis det som nu görs av förhandlingspersonerna. Jag
            ska inte föregå deras arbete. Jag tycker att det är viktigt att
            vi har en ordentlig debatt om detta, eftersom det rör viktiga
            frågor som handlar om likvärdigheten i vårt land. Staten har inte
            tagit sitt ansvar. Det finns en alltför stor och växande regional
            klyfta i vårt land.
          </note>
          <note>
            Bara begreppet Stornorrland vittnar ju om vilket Stockholmsperspektiv
            vi har på förvaltningspolitiken. Faktum är att det förslag som
            diskuteras inkluderar inte ens hela Norrland. Men ur ett Stockholmsperspektiv
            blir det ett Stornorrland som diskuteras, och det är inget fel
            på Stockholmsperspektivet, men Sverige måste tillåta fler perspektiv
            om vi ska få en utveck ­ ling med jämnstarka regioner och god
            ekonomisk och social utveckling i hela vårt land.
          </note>
          <note>
            Jag ser fram emot en bred diskussion om konkreta förslag. Det
            är svårt att diskutera detta ärende utan att vi har förslagen
            på vårt bord. Då vet vi inte heller hur de berörda landstingen
            ställer sig till kommande förslag.
          </note>
          <note type="speaker">
            Anf. 121 SAILA QUICKLUND (M):
          </note>
          <note>
            Fru talman! Min kollega tog upp att det gäller 54 procent – vi
            har också siffror på 58 procent – av landets yta. Vi har 21 landshövdingar
            som uttrycker sig i Dagens Samhälle, och av dem är det en enda
            landshövding som uttrycker sig positivt till den här regionbildningen.
            Man säger också att detta är ett orimligt förslag. Jag tycker
            inte att vi ska lägga tid på att precisera hur och att det ska
            finnas konkreta förslag. Det är processen som vi motsätter oss.
          </note>
          <note>
            Vi har ett län som på eget initiativ har bildat en region, som
            jag nämnde tidigare. Vi har också på egen hand förbättrat ekonomin
            väsentligt. Det har skett via effektiviseringar. Nettokostnaden
            har gått från minus 6 procent till 0,4 procent på sex månader.
            Vi har inte skurit på vårdgolvet, utan det handlar om andra effektiviseringar.
            Moderaterna är nu med i majoriteten, och det är flera av våra
            förslag som har gett effekt.
          </note>
          <note>
            Den politiska styrningen och ledningen är det absolut viktigaste
            på lokal nivå för att nå de här resultaten. Om det fungerar behövs
            inte en ny regionreform, utan det viktiga är den lokala styrningen
            och ledningen. Det är också det som ministern efterfrågar. Alltså
            behövs inte en ny regionreform för det.
          </note>
          <note>
            Dessutom måste jag som representant för Moderaterna framhålla
            att det är av stor vikt att vi skapar reformer och förutsättningar
            för mer jobb och tillväxt i stället. Det är det som också skapar
            incitament och pengar till vården och omsorgen. Men här skiljer
            det mellan vår och er politik. Reger ­ ingen satsar på en ny regionreform
            och tror på effektiviseringar och bättre ekonomi för sjukvården
            i stället för att satsa på jobb och företagande, som ger välfärden
            mer pengar. Här skiljer vi oss åt.
          </note>
          <note>
            Vi är också ett län som skulle kunna utveckla samarbetet mot
            Norge ytterligare. Det finns många gränsbyar. Invånarna i Funäsdalen
            har till exempel 20–25 mil till Östersund men 6 mil till Røros
            . Det är samarbeten som vi har tittat på och skulle behöva utveckla
            ytterligare, i stället för att satsa på en regionreform.
          </note>
          <note>
            Det är många i länet som vi i dag skickar till de södra delarna
            av landet. Ungefär 40 procent åker till de södra delarna av landet
            för att få behandling, och resterande åker upp till Umeå.
          </note>
          <note>
            Medborgarperspektivet måste inte minst vara i fokus – inte teoretiska
            argument om stordriftsfördelar, som jag uppfattade att diskussionen
            handlade mycket om.
          </note>
          <note>
            Hur bidrar förändringarna till bättre kvalitet, tillgänglighet
            och service? Det är frågor som jag skulle vilja ha svar på.
          </note>
          <note>
            Förutsättningarna skiljer sig mycket åt i olika delar av landet.
            Varje förändring borde motiveras med tydliga argument i det enskilda
            fallet som gäller varför man vill göra den här stora reformen.
            Likformiga regioner kan inte vara ett överordnat mål.
          </note>
          <note>
            Jag har tagit upp det tidigare men skulle ändå vilja lyfta tillbaka
            frågan om demokratiperspektivet och förankringen, som jag tycker
            att vi saknar i debatten. Hur säkerställs den folkliga förankringen?
            Ministern framhåller nu att det förs en dialog ute i landet och
            att man har ett stort, starkt stöd för reformen – vilket jag över
            huvud taget inte uppfattar. Vi ser det på många håll. Vi har landshövdingarna.
            Vi har protestlistor. Det är ett massivt tryck mot den här reformen.
            Ministern får gärna utveckla var man har fångat det positiva.
          </note>
          <note type="speaker">
            Anf. 122 EVA LOHMAN (M):
          </note>
          <note>
            Fru talman! Jag vill börja med att kommentera begreppet ”Stornorrland”
            för ministern. Egentligen är det ett mindre område som vi pratar
            om i dag, för när vi pratar om Norrland i dag är Gävleborg inkluderat,
            men det är det inte i det här förslaget.
          </note>
          <note>
            Men för att återgå till interpellationen: Det finns många aspekter
            på detta. Vi har statens regionala närvaro, som Indelningskommittén
            hoppas ska förstärkas. Men jag ser att det är en risk att den
            försvagas, eftersom det är en så stor region. Det är långt mellan
            Karesuando och Sundsvall, som är min hemstad, eller mellan Kiruna
            och Sundsvall. Det är 100 mil. Det är infrastruktur som kanske
            inte fungerar så bra.
          </note>
          <note>
            Man ska inte negligera avstånd och den betydelse som avstånd
            har för sammanhållningen mellan orter och människor. Geografin
            är en stor utmaning.
          </note>
          <note>
            Västernorrlands invånare vill inte ha en storregion. Sundsvallsregionen
            har som exempel en redan existerande samverkan vad gäller arbetsmarknad.
            Vi har det med Hudiksvall i söder, Härnösand i norr och Ånge i
            väster. Vi har gemensam rekrytering. Vi har underlättat för arbetspendling.
            Området omfattar ungefär 200 000 invånare.
          </note>
          <note>
            Jag menar att det är utifrån redan fungerande samverkansmodeller
            som förankring ska ske, när nya regioner ska byggas. Beslut ska
            fattas så nära människor som möjligt – inte 100 mil bort.
          </note>
          <note>
            Anser statsrådet att regioner av denna storlek är svaret på Sveriges
            framtida utmaningar vad gäller arbetsmarknad, infrastruktur och
            sjukvård?
          </note>
          <note type="speaker">
            Anf. 123 Statsrådet ARDALAN SHEKARABI (S):
          </note>
          <note>
            Fru talman! Jobb och tillväxt är målet för alla våra politikområden
            – jobb och tillväxt i hela landet – och det förutsätter regionalisering.
            Det finns två förhållningssätt till den offentliga förvaltningen.
            Det finns en grupp som har mycket stark tro på centralisering
            och centralmakt, och ett förhållningssätt som utgår från regionaliseringen
            som en drivkraft för att skapa jämnstarka delar i vårt land och
            säkerställa att hela Sverige får möjlighet att utvecklas.
          </note>
          <note>
            Regeringen ansluter sig till det senare. Vi tror på en regionalisering.
            Det är också därför som vi nu har lagt fram förslag som innebär
            att vi flyttar ansvaret för regionala utvecklingsfrågor från staten
            till regionerna – just för att förstärka den regionala förankringen
            i arbetet för jobb och tillväxt i hela landet.
          </note>
          <note>
            Men en regionalisering förutsätter robusta och starka regioner
            som klarar av sina uppgifter, som har tillräckligt stort brukarunderlag.
            Regionali ­ sering förutsätter jämnstarka regioner, så att inte
            resurser till infrastruktur och andra satsningar koncentreras
            bara till vissa delar av landet utan sprids i hela vårt land.
            Men tyvärr har vi inte den regionala strukturen i dag. Vi har
            en tydlig asymmetri i den regionala indelningen.
          </note>
          <note>
            Västernorrland är ett bra exempel. Det är ett fantastiskt län
            och landsting med många engagerade kommun- och landstingspolitiker
            som verkar för att prioritera jobb och tillväxt över partigränserna.
          </note>
          <note>
            Problemet är att Västernorrlands län bara finns i en enda statlig
            myndighet som regional indelningsorganisation, och det är länsstyrelsen.
            Den finns inte i Arbetsförmedlingen, inte i Försäkringskassan,
            inte i polisen. Länsstyrelsen i Västernorrlands län är den instans
            som vi har för koordinering av staten i Västernorrland. Men hur
            ska det vara möjligt för länsstyrelsen att på sikt effektivt koordinera
            och samordna staten, säkerställa statens regionala förankring,
            om dess indelning inte motsvaras av den indelning som finns i
            de statliga myndigheter som ska koordineras?
          </note>
          <note>
            Det är där vi står i dag. Därför är det otroligt viktigt att
            staten tar sitt ansvar och moderniserar den statliga strukturen
            och utgår från att staten måste ha en stark regional förankring,
            om den ska vara effektiv och kunna serva medborgarna i hela vårt
            land, om den ska ha legitimitet.
          </note>
          <note>
            Vad gäller den kommande processen är det viktigt med den folkliga
            förankringen. Vad jag har förstått har förhandlingspersonerna
            och andra berörda parter haft stora möte även i Jämtlands län,
            träffat medborgare och företagare, det lokala civilsamhället,
            fört en dialog och också diskuterat alternativen till en regionförstoring.
            Det är bra att den typen av samtal förs, så att vi har en folklig
            förankring i processen. Regeringen kommer självklart att beakta
            den aspekten.
          </note>
          <note>
            Men vi har inte rätt att svika medborgarna i vårt land. Då måste
            vi också vara beredda att ta vårt ansvar för att bidra till en
            modern regional struktur som motsvarar behoven i dagens samhälle.
          </note>
          <note>
            Sverige byggde ut välfärden med kommunerna som bas. Man genomförde
            som ett av de första länderna i västvärlden en kommunreform i
            början av 70-talet just i syfte att skapa kommuner som klarade
            av att ta hand om välfärden. Det visade sig vara en bra modell.
            Den kommunaliserade, decentraliserade välfärden har tjänat oss
            väl.
          </note>
          <note>
            Det är viktigt att vi också ger den regionala nivån rätt förutsättningar
            så att vi inte slutar med att regionalisera och decentralisera
            välfärdsuppgifterna utan tvärtom fortsätter att regionalisera
            vårt land.
          </note>
          <note type="speaker">
            Anf. 124 SAILA QUICKLUND (M):
          </note>
          <note>
            Fru talman! Ministern tar upp att man inte vill svika medborgarna.
            Men det är precis den känslan medborgarna har därute. De är helt
            i avsaknad av en dialog. Det är den uppfattning de har.
          </note>
          <note>
            Regionfrågan lyste dessutom helt med sin frånvaro under valet
            2014. Det borde väl vara ett demokratiskt anständighetskrav att
            också de politiska partierna skulle kunna få redovisa sina ståndpunkter
            i frågan under valet 2018. Varför vill inte ministern det?
          </note>
          <note>
            En sådan genomgripande reform med en sådan stor påverkan på hur
            Sverige styrs och hur den svenska demokratin fungerar är i hög
            grad en grundlagsnära fråga. I Sverige har vi också en god tradition
            av en bred samsyn över blockgränserna när vi förändrar politikens
            spelregler. Det är viktigt att beakta.
          </note>
          <note>
            I tidskriften Dagens Samhälle kunde vi ta del av en artikel där
            man be ­ skrev att fem av sex regioner skulle få ett rödgrönt
            majoritetsstyre om man tittar tillbaka på 2014 års val. Det är
            väl många med mig som tolkar det som att det kanske är huvudorsaken
            till varför regeringen nu tvingar fram reformen i denna hastighet.
          </note>
          <note>
            I mitt hemlän, Jämtlands län, har besöksnäringen efterlyst en
            djupanalys och konsekvensanalys. Näringslivet har ifrågasatt reformen.
            Flera tusen människor har skrivit under Facebookgruppen Vi som
            vill behålla Region Jämtland Härjedalen. Lägg därtill också frekventa
            insändarskrivningar.
          </note>
          <note>
            Om den regionala indelningen ska förändras måste det bygga på
            medborgarnytta och stark förankring hos dem det berör, människorna
            ute i landet. Så är inte fallet i dag. Det är helt oacceptabelt.
          </note>
          <note type="speaker">
            Anf. 125 EVA LOHMAN (M):
          </note>
          <note>
            Fru talman och statsrådet! Jag vill avslutningsvis säga att jag
            är medveten om att det finns för- och nackdelar med allting. När
            det gäller just regionförstoringen tycker vi moderater att de
            n enbart är en nackdel. Vi är övertygade om att ett Stornorrland
            är för stort. Det är för svårt att hantera framför allt geografiskt.
          </note>
          <note>
            Hur ska vi få Kalle i Karesuando att engagera sig för någonting
            och hjälpa till med något som till exempel händer i Stöde i Västernorrland?
            Det går inte. Det fungerar inte så. Framför allt tror jag att
            en sådan stor förändring måste komma underifrån.
          </note>
          <note>
            Jag och många med mig tycker att Indelningskommittén har haft
            ett ovanifrånperspektiv där man inte har diskuterat med medborgarna.
            Det är viktigt. En sådan stor förändring måste komma underifrån.
            Det måst e finnas en lokal förankring. Ma n måste ha människor
            med sig och inte mot sig när man genomför sådant. Det är en väldigt
            stor förändring för oss uppe i Norrland.
          </note>
          <note type="speaker">
            Anf. 126 Statsrådet ARDALAN SHEKARABI (S):
          </note>
          <note>
            Fru talman! Jag vill tacka riksdagsledamöterna för en bra diskussion.
            Vi avser att fortsätta den diskussionen. Låt mig påminna riksdagsledamöterna
            om att regeringen inte ens har fått ett förslag om en ny karta.
            Möjligtvis får vi ett sådant förslag den 30 juni. Regeringen är
            inte inblandad i de gränsdragningar som diskuteras mellan de berörda
            landstingen och förhandlingspersonerna. Vi tar ställning till
            denna fråga först när vi får ett betänkande från Indelningskommittén.
          </note>
          <note>
            Det är också viktigt med den folkliga förankringen och underifrånperspektivet.
            Faktum är att vi valde att sätta igång processen när vi blev uppvaktade
            av Sveriges Kommuner och Landsting som bad oss att inleda processen.
            Hela processen utgår från en dialog mellan förhandlingspersonerna
            och de berörda landstingen.
          </note>
          <note>
            Det finns olika åsikter om detta. Det är självklart. Det finns
            moderater som är väldigt mycket för en regionreform och som kämpar
            för att denna reform ska drivas igenom. Det finns socialdemokrater
            som är väldigt kritiska. Vi har olika lösningar på de utmaningar
            som vi har identifierat i den offentliga sektorn.
          </note>
          <note>
            Men låt oss inte lura oss själva eller medborgarna och säga att
            det inte behövs strukturreformer. Skattehöjningar är inte lösningen
            på de utmaningar vi har inom sjukvården. Det kommer att krävas
            effektiviseringar och strukturförändringar. Det är en skyldighet
            vi har gentemot skattebetalarna.
          </note>
          <note>
            Den struktur vi har i dag i Sverige är inte tillräckligt effektiv
            utifrån de utmaningar som vi har framför oss. Sjukvården har enorma
            utmaningar. Vi ser bara början på de utmaningar som den demografiska
            utvecklingen innebär. Med det sagt betyder det inte att allt blir
            guld och gröna skogar med en regionreform. Det kommer att krävas
            fler reformer.
          </note>
          <note>
            Vi kommer att behöva minska den administrativa bördan för kommuner
            och landsting och våga visa större grad av tillit gentemot kommuner
            och landsting. De processerna är igång inom ramen för tillitsreformen.
            Jag ser fram emot en fortsatt dialog om detta.
          </note>
          <note>
            Överläggningen var härmed avslutad.
          </note>
          <note>
            § 27 Svar på interpellationerna 2015/16:650 och 651 om statliga
            jobb på mindre orter
          </note>
          <note type="speaker">
            Anf. 127 Statsrådet ARDALAN SHEKARABI (S):
          </note>
          <note>
            Fru talman! Edward Riedl har frågat mig om jag ämnar verka för
            att regeringen lämnar förslag om att utlokalisera statliga jobb
            från Stockholms län till andra delar av landet samt vilka åtgärder
            jag ämnar vidta för att fler statliga jobb ska lokaliseras till
            Västerbottens län.
          </note>
          <note>
            Regeringen uttalar i budgetpropositionen för 2016 att det är
            viktigt att de statliga myndigheternas lokalisering kan få en
            större spridning över landet (prop. 2015/16:1 utg.omr. 2 avsnitt
            4.4).
          </note>
          <note>
            Som framgår av den debattartikel som statsministern och jag publicerade
            i Dagens Nyheter den 3 mars 2016 finns det ett flertal sätt att
            säkerställa och öka spridningen av statliga myndigheter och statliga
            jobb. Det kan till exempel vara att utveckla regeringens styrning
            av myndigheternas egna beslut med bäring på lokalisering eller
            att bedriva vissa myndighetsfunktioner samordnat i staten men
            utanför storstadsområdena. Utgångspunkten är också att nya myndigheter
            inte bör lokaliseras till Stockholm om inte särskilda skäl talar
            för det. Ett ytterligare medel är omlokalisering av myndigheter.
          </note>
          <note>
            Jag avser att fortsätta att arbeta för att de statliga myndigheterna
            kan få en större spridning över landet. Här kommer Statskontorets
            rapport om statliga myndigheters lokalisering (Statskontoret 2016:8)
            att utgöra ett viktigt underlag i hur lokaliseringsfrågor kan
            utvecklas i styrningen av myndigheterna.
          </note>
          <note>
            I regeringens fortsatta arbete kan också omlokalisering av statlig
            verksamhet från Stockholms län till andra län bli aktuellt. Förutsättningarna
            skiljer sig från fall till fall, bland annat vad avser vilka orter
            som i så fall kan vara aktuella för att flytta en verksamhet till.
            Att omlokalisera en myndighet är ett ingripande beslut som påverkar
            både verksamheten och de anställda. Därför ska arbetet bedrivas
            med största omsorg och seriositet. Jag kan inte i nuläget uttala
            mig särskilt om enskilda län.
          </note>
          <note type="speaker">
            Anf. 128 EDWARD RIEDL (M):
          </note>
          <note>
            Fru talman! Tack, ministern, för svaret! I början av året deklarerade
            statsrådet Ardalan Shekarabi att statliga jobb skulle komma att
            utlokaliseras från landets större städer till mindre orter ute
            i vårt land. Ministern sa att han var orolig över den pågående
            centraliseringsprocess som han såg. Även andra representanter,
            däribland statsministern, har också uttryckt samma ambitioner
            för detta. Det är bra så långt.
          </note>
          <note>
            Fru talman! Jag vill gratulera statsrådet till mycket och bra
            lokal medie ­ uppmärksamhet i Västerbotten, mitt hemlän, kring
            just utlokalisering av statliga jobb. Mediebilden var så bra att
            jag var helt övertygad om att re ­ geringen faktiskt hade utlokaliserat
            en hel del jobb till just Västerbotten. Jag tänkte: Äntligen har
            regeringen gjort något bra! Det måste ju firas på ett eller annat
            sätt.
          </note>
          <note>
            Men jag har letat efter hur många jobb som regeringen har utlokaliserat
            till Västerbotten, och jag har så här långt funnit noll. Därmed
            inte sagt att jag har rätt – regeringen kan ha utlokaliserat något
            jobb som jag helt enkelt har missat. Det kan vara på det sättet,
            och då får ministern gärna ta upp det i sitt svar.
          </note>
          <note>
            Fru talman! Jag har egentligen bara två frågor till ministern;
            jag tänker inte förlänga kvällen alldeles för mycket för någon
            av er.
          </note>
          <note>
            Hur många statliga jobb har ministern så här långt utlokaliserat
            till Västerbotten? Det är min första fråga.
          </note>
          <note>
            Min andra fråga är: Hur tänker ministern fortsätta utlokaliseringen
            av statliga jobb till just Västerbottens län?
          </note>
          <note type="speaker">
            Anf. 129 Statsrådet ARDALAN SHEKARABI (S):
          </note>
          <note>
            Fru talman! Vi har tio år av en aktiv centraliseringsvåg bakom
            oss. Statliga myndigheter har centraliserat sina verksamheter
            till de större orterna, till Stockholm. Den förra regeringen sa
            så sent som i mars 2014 att utvecklingen av myndigheternas lokala
            service var i huvudsak positiv.
          </note>
          <note>
            Jag delar inte den uppfattningen. Denna regering delar inte den
            uppfattningen. Centraliseringsvågen måste få ett slut. Den har
            fått ett slut, och den här regeringen har satt igång viktiga processer.
          </note>
          <note>
            För det första har vi skickat signaler om nedläggning av statliga
            myndigheter på mindre orter. Det tydligaste exemplet: Skatteverkets
            planer på att lägga ned nio kontor på mindre orter i Sverige var
            inte något som tjänade den svenska staten. Regeringen skickade
            därför tydliga signaler, och Skatteverket satte punkt för planerna.
            Jag var väldigt glad, fru talman, när jag besökte Skatteverkets
            personal i Lycksele. De gör fantastiska insatser varje dag i statens
            tjänst. De jobben ska finnas kvar, för staten tjänar på spridning
            av jobben.
          </note>
          <note>
            För det andra, fru talman, har denna regering gett i uppdrag
            till Statens servicecenter att identifiera vilka myndighetsfunktioner
            som kan samordnas och effektiviseras genom omlokalisering från
            Stockholm till andra orter. Förra veckan kom delbetänkandet. Statens
            servicecenter har identifierat att bland annat it-tjänster kan
            samordnas, moderniseras, effektiviseras och samtidigt omlokaliseras
            från Stockholm.
          </note>
          <note>
            Vi vänder på logiken, fru talman. Vi behöver inte samla statens
            verksamheter i Stockholm för att det ska bli effektivt. Tvärtom
            kan vi flytta verksamheter från Stockholm till mindre orter i
            andra delar av landet och på så sätt effektivisera och utveckla
            staten. Det är nödvändigt också för att förstärka statens legitimitet.
          </note>
          <note>
            Vi har tagit emot en utredning som vi beställde av Statskontoret,
            som har tittat på hur den statliga lokaliseringen ser ut. Vilka
            myndigheter finns i olika delar av vårt land? Hur ser fördelningen
            ut mellan de olika länen? Och hur kan vi ta fram styrande principer,
            vägledande principer, så att vi får ordning och reda vad gäller
            lokaliseringsbesluten i staten? Det arbetet intensifieras nu.
          </note>
          <note>
            Dessutom har vi aviserat att vi under detta år kommer att omlokalisera
            hela myndigheter från Stockholm till andra delar av landet. De
            besluten kommer under detta år.
          </note>
          <note>
            Vi menar allvar med detta, fru talman, för det handlar inte bara
            om att sprida jobb. Det handlar inte bara om att bidra till god
            regional utveckling i olika delar av vårt land. Det handlar om
            att förstärka och bevara legitimiteten hos den svenska staten.
          </note>
          <note>
            Hade man lämnat orter som Lycksele, hade man i ännu större utsträckning
            koncentrerat verksamheten till Stockholm, hade man fortsatt de
            åtta årens politik då centraliseringsvågen tilläts fortsätta i
            den svenska staten, då hade man försvagat staten. Och försvagar
            man staten försvagar man tilliten i vårt samhälle, inte bara mellan
            medborgare och stat utan också mellan medborgare.
          </note>
          <note>
            Vi kommer alltså att fatta beslut. De besluten kommer inte att
            vara populära överallt. Det kommer inledningsvis att sägas att
            vi gör saker som minskar effektiviteten. Men jag är övertygad
            om att vi kommer att kunna vända på logiken. Jag är övertygad
            om att vi kommer att visa att de åtgärder som Statens servicecenter
            nu vidtar gör staten mer effektiv och förstärker statens legitimitet.
          </note>
          <note>
            Det kommer att finnas ett stort behov av att besluten är genomarbetade,
            genomtänkta och väl förberedda i dialog med alla parter. Därför
            kommer jag inte att kunna redovisa besluten i dag. Men arbetet
            fortgår.
          </note>
          <note type="speaker">
            Anf. 130 EDWARD RIEDL (M):
          </note>
          <note>
            Fru talman! Ministern pratar väldigt mycket men lyckas ändå med
            att inte besvara de två frågor jag ställde till honom. Jag kommer
            att upprepa dem på slutet, bara för säkerhets skull, så att ministern
            inte glömmer dem av misstag nästa gång.
          </note>
          <note>
            Ministern pratar om slut på centralisering. Då frågar jag: Hur
            många statliga jobb har hamnat i Västerbotten under ministerns
            tid i regeringen? Han pratar om viktiga processer som pågår. Jag
            frågar återigen: Hur många statliga jobb har kommit till Västerbotten
            i detta?
          </note>
          <note>
            När det gäller den statliga utredningen om de lokala skattekontoren
            är det jättebra att man inte lade ned dem. Jag tror att vi är
            helt överens i sak om detta.
          </note>
          <note>
            Just när det gäller Lycksele finns det ett annat spännande sätt
            som socialdemokrater har använt sig av genom åren. Lycksele lasarett
            finns i Lycksele, och det har Socialdemokraterna i Västerbottens
            läns landsting använt lite på samma sätt. De har den lokala regeringsmakten
            och kommer med ett hot om nedläggning av sjukhuset, där man får
            kämpa ett tag. Så får man behålla det, och då är det total eufori.
            Ungefär detsamma utspelade sig när ministern var i Lycksele. Man
            fick behålla de statliga jobb man haft under åtta år av alliansregering
            – men nu var det fantastiskt, för nu hade regeringen sagt att
            de fick vara kvar. Man skapar hot och undanröjer hot, men hur
            många nya statliga jobb har hamnat i Västerbotten under ministerns
            tid vid makten?
          </note>
          <note>
            Jag tycker att det är bra om ministern har goda ambitioner och
            vill utlokalisera jobb till Västerbotten. Det är jag den förste
            att välkomna. Men återigen: Hur många statliga jobb har kommit
            till Västerbotten, och hur många statliga jobb avser ministern
            att utlokalisera till Västerbotten under den här mandatperioden?
          </note>
          <note type="speaker">
            Anf. 131 Statsrådet ARDALAN SHEKARABI (S):
          </note>
          <note>
            Fru talman! Jag tror att jag var väldigt tydlig med att jag inte
            kommer att ge några besked om vilka myndigheter som flyttas under
            denna mandatperiod förrän vi har genomfört ett gediget utredningsarbete.
            Det är precis det vi jobbar med just nu.
          </note>
          <note>
            Omlokalisering av myndigheter ska ske genomtänkt. Vi ska identifiera
            vilka myndigheter som har förutsättningar att omlokaliseras och
            vilka orter som har förutsättningar att ta emot dessa myndigheter.
          </note>
          <note>
            Men det viktiga är att vi har vänt trenden. Det viktiga är att
            den cen ­ traliseringsvåg som tilläts fortgå inte fortgår längre.
            Processen som hade som mål att lägga ned verksamheten i Lycksele
            sattes igång under den förra regeringens tid. Vi satte stopp för
            detta. Vi satte punkt för detta, och jag är stolt över det. Jag
            är stolt över att ingå i den regering som sa nej till den typen
            av centralisering, för människorna i Lycksele gör ett fantastiskt
            jobb. De har inget att skämmas för. Den svenska staten behöver
            dem, och de behöver inte sitta i Umeå eller Stockholm för att
            göra ett effektivt jobb. De har visat att de kan sitta i Lycksele
            och göra ett fantastiskt jobb.
          </note>
          <note>
            Ska vi vända trenden, ska vi verkligen få till en förändring,
            krävs det att vi är självkritiska. Jag tror att Edward Riedl har
            tagit del av den mode ­ rata självkritiken här i riksdagen om
            hur man tillät centraliseringsvågen, hur man förvaltningspolitiskt
            stödde myndigheternas centralisering och var nöjd med centraliseringen.
            Att försöka svartmåla regeringens ambi ­ t io ner och skönmåla
            det som hände under de åtta borgerliga åren, som var katastrofala
            för statens legitimitet, är inte en väg framåt.
          </note>
          <note>
            Låt oss i stället föra en självkritisk diskussion och steg för
            steg fatta beslut som innebär att vi förstärker statens närvaro.
            Låt oss också förena arbetet med effektiviseringar i staten och
            arbetet med att omlokalisera verksamheter.
          </note>
          <note>
            Den utredning som vi tog emot förra veckan är en bra start. Den
            är en mycket bra start. Statens servicecenter har gjort ett gediget
            jobb och identifierat vilka myndighetsfunktioner som i dag är
            utspridda på olika myndigheter där jobben i dag finns i Stockholm
            och hur dessa jobb skulle kunna samordnas och omlokaliseras till
            andra orter.
          </note>
          <note>
            Vi behöver titta på hur vi kan ha vägledande principer i övriga
            lokaliseringsbeslut. Där har vi underlaget från Statskontoret.
            Vi går vidare med det underlaget.
          </note>
          <note>
            Sedan har vi som sagt omlokaliseringar av hela myndigheter, och
            det kommer vi att ta tag i under detta år.
          </note>
          <note>
            Jag tror att vi när den här mandatperioden är över kommer att
            kunna se att vi lyckades vända den här trenden. Det kommer att
            vara bra för Sverige som land, och det kommer att vara bra för
            sammanhållningen. Men ska vi kunna få goda resultat måste vi också
            genomföra arbetet faktabaserat och i dialog med berörda parter,
            och då kan vi inte göra ogenomtänkta omlokaliseringar. Det tjänar
            inte saken.
          </note>
          <note type="speaker">
            Anf. 132 EDWARD RIEDL (M):
          </note>
          <note>
            Fru talman! Låt mig först säga att jag har full respekt för att
            ministern inte alltid här och nu kan berätta vad som är på gång
            . Jag har full respekt för att det alltid har varit så och att
            det nog alltid kommer att vara så. Men ministern säger ändå att
            man har vänt trenden, och då ställer jag frågan till ministern:
            Hur många nya statliga jobb har utlokaliserats till Västerbotten?
          </note>
          <note>
            Jag kanske är väldigt otydlig när jag ställer frågan eftersom
            ministern har valt att inte besvara den. Kan ministern berätta
            hur många statliga jobb som så här långt har utlokaliserats till
            Västerbotten? Jag har full respekt för att ministern inte vill
            sia om framtiden, men han kan väl åtminstone i kammaren berätta
            vad han har åstadkommit så här långt?
          </note>
          <note>
            Fru talman! Jag har letat efter uppgifter om detta. Jag har följt
            lokalmedierna hemma, och jag var helt övertygad om att mängder
            av jobb hade hamnat i mitt hemlän Västerbotten mot bakgrund av
            hur regeringen beskrev detta, men jag hittade inte ett enda jobb.
            Då måste jag kunna ställa frågan till ministern i kammaren: Hur
            många statliga jobb har man så här långt utlokaliserat till Västerbotten?
          </note>
          <note>
            Vid ett uteblivet svar får jag väl ta på mig att jag är otydlig
            i mitt frågeställande och på något sätt försöka förbättra mitt
            sätt att ställa frågor till ministern, så att han känner att han
            kan svara.
          </note>
          <note>
            I övrigt får jag tacka ministern för en trevlig debatt och önska
            ministern, fru talmannen och hennes medarbetare i kammaren en
            fortsatt trevlig kväll.
          </note>
          <note type="speaker">
            Anf. 133 Statsrådet ARDALAN SHEKARABI (S):
          </note>
          <note>
            Fru talman! Jag vill också tacka Edward Riedl för att han tar
            upp denna viktiga fråga i riksdagen. Jag blir glad när jag hör
            moderata riksdagsledamöter verka för omlokalisering av statliga
            jobb. Det är inte för sent, utan det är bra att självkritiken
            också har lett till policyförändringar. Det är glädjande.
          </note>
          <note>
            Jag har varit väldigt tydlig med att vi har jobbat med de här
            frågorna från dag ett. Vi kommer att återkomma med detaljer om
            vilka myndigheter som omlokaliseras och huruvida Västerbottens
            län också omfattas av dessa omlokaliseringar.
          </note>
          <note>
            Vi kommer att ha ett gediget underlag med statistik på länsnivå
            utifrån den rapport vi fick av Statskontoret, vilket innebär att
            vi kommer att se hur utvecklingen har sett ut vad gäller lokaliseringen
            av de statliga jobben också i Västerbottens län. Det gör att vi
            också kan följa upp effekterna av regeringens arbete. Det ska
            vi inte vara rädda för. Det är bara bra om vi har förutsättningar
            att göra en ordentlig uppföljning av lokaliseringspolitiken.
          </note>
          <note>
            Detta kommer inte att vara en enkel resa. Det handlar om att
            förändra en kultur, men vi är fast beslutna att genomdriva förändringar
            under denna mandatperiod. Det var bra att detta trendbrott började
            med Skatteverkets besked om att kontoret i Lycksele blir kvar
            efter regeringens signaler. Det är ett bra beslut för Västerbotten,
            för Lycksele och för Sverige.
          </note>
          <note>
            Överläggningen var härmed avslutad.
          </note>
          <note>
            § 28 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2015/16:171 Skatteavtal mellan Sverige och Armenien
          </note>
          <note>
            2015/16:172 Skatteavtal mellan Sverige och Azerbajdzjan
          </note>
          <note>
            2015/16:186 Gemensamma standarder vid utbyggnad av infrastrukturen
            för alternativa drivmedel
          </note>
          <note>
            Skrivelse
          </note>
          <note>
            2015/16:182 Politiken för global utveckling i genomförandet av
            Agenda 2030
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till och med onsdagen
            den 21 september .
          </note>
          <note>
            Motioner
          </note>
          <note>
            med anledning av skr. 2015/16:169 Giftfri vardag
          </note>
          <note>
            2015/16:3420 av Lars-Axel Nordell m.fl. (KD)
          </note>
          <note>
            2015/16:3421 av Kristina Yngwe m.fl. (C)
          </note>
          <note>
            EU-dokument
          </note>
          <note>
            KOM(2016) 283 Förslag till Europaparlamentets och rådets förordning
            om samarbete mellan de nationella myndigheter som ansvarar för
            genomdrivandet av konsumentskyddslagstiftningen
          </note>
          <note>
            KOM(2016) 285 Förslag till Europaparlamentets och rådets förordning
            om gränsöverskridande paketleveranstjänster
          </note>
          <note>
            KOM(2016) 287 Förslag till Europaparlamentets och rådets direktiv
            om ändring av direktiv 2010/13/EU om samordning av vissa bestämmelser
            som fastställs i medlemsstaternas lagar och andra författningar
            om tillhandahållande av audiovisuella medietjänster, mot bakgrund
            av ändrade marknadsförhållanden
          </note>
          <note>
            KOM(2016) 289 Förslag till Europaparlamentets och rådets förordning
            om åtgärder mot geoblockering och andra former av diskriminering
            på grund av kundernas nationalitet, bosättningsort eller etableringsort
            på den inre marknaden och om ändring av förordning (EG) nr 2006/2004
            och direktiv 2009/22/EG
          </note>
          <note>
            KOM(2016) 369 Förslag till Europaparlamentets och rådets direktiv
            om ändring av direktiv 2009/45/EG om säkerhetsbestämmelser och
            säkerhetsnormer för passagerarfartyg
          </note>
          <note>
            KOM(2016) 370 Förslag till Europaparlamentets och rådets direktiv
            om ändring av rådets direktiv 98/41/EG om registrering av personer
            som färdas ombord på passagerarfartyg som ankommer till eller
            avgår från hamnar i gemenskapens medlemsstater och om ändring
            av Europaparlamentets och rådets direktiv 2010/65/EU om rapporteringsformaliteter
            för fartyg som ankommer till och/eller avgår från hamnar i medlemsstaterna
          </note>
          <note>
            KOM(2016) 371 Förslag till Europaparlamentets och rådets direktiv
            om ett inspektionssystem för säker drift av ro-ro-passagerarfartyg
            och höghastighetspassagerarfartyg i reguljär trafik och om ändring
            av Europaparlamentets och rådets direktiv 2009/16/EG om hamnstatskontroll
            och om upphävande av rådets direktiv 1999/35/EG
          </note>
          <note>
            § 29 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 27 maj
          </note>
          <note>
            2015/16:682 Vattenfalls ägardirektiv
          </note>
          <note>
            av Niklas Wykman (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:683 Fler enkla jobb
          </note>
          <note>
            av Helena Bouveng (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:684 Insamlingsansvaret för förpackningar och tidningar
          </note>
          <note>
            av Gunilla Nordgren (M)
          </note>
          <note>
            till miljöminister Karolina Skog (MP)
          </note>
          <note>
            2015/16:685 Riskerna med att försvagade drivkrafter leder till
            minskade skatteinkomster
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2015/16:686 Främjande av svensk export
          </note>
          <note>
            av Anette Åkesson (M)
          </note>
          <note>
            till statsrådet Ann Linde (S)
          </note>
          <note>
            2015/16:687 Strandskyddsregler som inskränker äganderätten
          </note>
          <note>
            av Gunilla Nordgren (M)
          </note>
          <note>
            till miljöminister Karolina Skog (MP)
          </note>
          <note>
            den 29 maj
          </note>
          <note>
            2015/16:688 700-megahertzbandet
          </note>
          <note>
            av Anders Åkesson (C)
          </note>
          <note>
            till statsrådet Peter Eriksson (MP)
          </note>
          <note>
            2015/16:689 Kemikalieinspektionen och växtskyddsmedlen
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2015/16:690 Finanspolitiska rådets granskning av klimatpolitiken
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Isabella Lövin (MP)
          </note>
          <note>
            den 30 maj
          </note>
          <note>
            2015/16:691 Svensk klimatpolitik
          </note>
          <note>
            av Cecilie Tenfjord-Toftby (M)
          </note>
          <note>
            till miljöminister Karolina Skog (MP)
          </note>
          <note>
            2015/16:692 Ökande utanförskap
          </note>
          <note>
            av Elisabeth Svantesson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:693 Försvårande omständigheter för extratjänster
          </note>
          <note>
            av Christian Holm Barenfeld (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            den 31 maj
          </note>
          <note>
            2015/16:694 Frihandelns möjligheter för minskad antibiotikaresistens
          </note>
          <note>
            av Åsa Coenraads (M)
          </note>
          <note>
            till statsrådet Ann Linde (S)
          </note>
          <note>
            2015/16:695 Automatiserad flygledning
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2015/16:696 Regeringens snabbspår
          </note>
          <note>
            av Christian Holm Barenfeld (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:697 Kemikalieinspektionens agerande – ett hårt slag mot
            lökodling och odling av våroljeväxter
          </note>
          <note>
            av Staffan Danielsson (C)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:698 Strategi mot säkerhetsrisker
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            2015/16:699 Säkerhetsrisker med Nordstream
          </note>
          <note>
            av Maria Weimer (L)
          </note>
          <note>
            till försvarsminister Peter Hultqvist (S)
          </note>
          <note>
            2015/16:700 Gasledningen Nordstream 2
          </note>
          <note>
            av Maria Weimer (L)
          </note>
          <note>
            till statsrådet Isabella Lövin (MP)
          </note>
          <note>
            den 1 juni
          </note>
          <note>
            2015/16:701 Beredskapsjobb och andra jobblöften
          </note>
          <note>
            av Erik Andersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            den 2 juni
          </note>
          <note>
            2015/16:702 Kartläggning av svarta körskolor
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2015/16:703 Utvisning på grund av brott
          </note>
          <note>
            av Anti Avsan (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:704 Ökat konsumentskydd vid kroppsbehandlingar
          </note>
          <note>
            av Jessika Roswall (M)
          </note>
          <note>
            till statsrådet Gabriel Wikström (S)
          </note>
          <note>
            den 3 juni
          </note>
          <note>
            2015/16:705 700-megahertzbandet
          </note>
          <note>
            av Anders Åkesson (C)
          </note>
          <note>
            till statsrådet Peter Eriksson (MP)
          </note>
          <note>
            2015/16:706 Polisens prioritering av pågående brott
          </note>
          <note>
            av Anti Avsan (M)
          </note>
          <note>
            till statsrådet Anders Ygeman (S)
          </note>
          <note>
            § 30 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 27 maj
          </note>
          <note>
            2015/16:1285 Alkobommar och konkurrens
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2015/16:1286 Sanktioner mot EU-länder som bryter mot mänskliga
            rättigheter
          </note>
          <note>
            av Birgitta Ohlsson (L)
          </note>
          <note>
            till statsrådet Ann Linde (S)
          </note>
          <note>
            2015/16:1287 Tillväxtverkets prioritering av egen verksamhet
          </note>
          <note>
            av Mats Green (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1288 Tillväxtverkets försämring för näringslivsbefrämjande
            ideella organisationer
          </note>
          <note>
            av Mats Green (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1289 Straff vid hindrande av utryckningsfordon
          </note>
          <note>
            av Runar Filper (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            den 29 maj
          </note>
          <note>
            2015/16:1290 Varsel och nedläggningar i träindustrin
          </note>
          <note>
            av Jamal Mouneimne (S)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1291 Gode män
          </note>
          <note>
            av Ann-Christin Ahlberg (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1292 Jordbruket och växtskyddsmedlen
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1293 Bred förankring av livsmedelsstrategin
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1294 Smygfilmning i offentlig miljö
          </note>
          <note>
            av Roger Haddad (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1295 Myndigheternas informationssäkerhet
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:1296 Skrotning av fiskebåtar
          </note>
          <note>
            av Jan-Olof Larsson (S)
          </note>
          <note>
            till miljöminister Karolina Skog (MP)
          </note>
          <note>
            2015/16:1297 Skrotade fritidsbåtar
          </note>
          <note>
            av Jan-Olof Larsson (S)
          </note>
          <note>
            till miljöminister Karolina Skog (MP)
          </note>
          <note>
            2015/16:1298 Avställda båtar som utgör en miljörisk
          </note>
          <note>
            av Lars-Arne Staxäng (M)
          </note>
          <note>
            till miljöminister Karolina Skog (MP)
          </note>
          <note>
            den 30 maj
          </note>
          <note>
            2015/16:1299 Tillväxtverkets satsning på ny logotyp
          </note>
          <note>
            av Mats Green (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1300 Åtgärder för utsatta barn
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:1301 Skogsavverkningar i Tiveden
          </note>
          <note>
            av Mia Sydow Mölleby (V)
          </note>
          <note>
            till miljöminister Karolina Skog (MP)
          </note>
          <note>
            2015/16:1302 Kontakt mellan myndigheter
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2015/16:1303 Flyttning av skeppsvrak och ägarlösa båtar
          </note>
          <note>
            av Lars Tysklind (L)
          </note>
          <note>
            till miljöminister Karolina Skog (MP)
          </note>
          <note>
            den 31 maj
          </note>
          <note>
            2015/16:1304 Antibiotika i det offentliga köket
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1305 Krav på bistånd till Somalia
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            2015/16:1306 Skyddsrum
          </note>
          <note>
            av Anders Hansson (M)
          </note>
          <note>
            till statsrådet Anders Ygeman (S)
          </note>
          <note>
            den 2 juni
          </note>
          <note>
            2015/16:1307 Förebyggande arbete mot våldsbejakande extremism
          </note>
          <note>
            av Andreas Norlén (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:1308 Kränkningar mot kvinnor och allmänna mänskliga fri-
            och rättigheter i Iran
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2015/16:1309 Immunitet för HDP i det turkiska parlamentet
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2015/16:1310 Vattnet på Öland
          </note>
          <note>
            av Penilla Gunther (KD)
          </note>
          <note>
            till miljöminister Karolina Skog (MP)
          </note>
          <note>
            2015/16:1311 Skattefusk vid flytt-RUT
          </note>
          <note>
            av Mattias Ottosson (S)
          </note>
          <note>
            till finansminister Magdalena Andersson (S)
          </note>
          <note>
            2015/16:1312 Öresundsintegration
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2015/16:1313 Situationen på honorärkonsulatet i Beirut
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2015/16:1314 Situationen i Irak
          </note>
          <note>
            av Fredrik Malm (L)
          </note>
          <note>
            till statsrådet Isabella Lövin (MP)
          </note>
          <note>
            2015/16:1315 Dubbla gränskontroller för Öresundsresenärer
          </note>
          <note>
            av Tina Acketoft (L)
          </note>
          <note>
            till statsrådet Anders Ygeman (S)
          </note>
          <note>
            2015/16:1316 Problematiska konsumentmarknader
          </note>
          <note>
            av Jessika Roswall (M)
          </note>
          <note>
            till statsrådet Per Bolund (MP)
          </note>
          <note>
            2015/16:1317 Fackföreningarnas rätt att inhämta information kontra
            skyddet av den personliga integriteten
          </note>
          <note>
            av Jenny Bengtsson (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            den 3 juni
          </note>
          <note>
            2015/16:1318 Skydd av sysselsättningsgraden
          </note>
          <note>
            av Jenny Bengtsson (V)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2015/16:1319 Turkiets agerande i bland annat Syrien
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:1320 Underhållet av järnvägen i Skåne
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            § 31 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 30 maj
          </note>
          <note>
            2015/16:1247 Statsministerns ställningstagande i den amerikanska
            valrörelsen
          </note>
          <note>
            av Fredrik Eriksson (SD)
          </note>
          <note>
            till statsminister Stefan Löfven (S)
          </note>
          <note>
            den 1 juni
          </note>
          <note>
            2015/16:1282 Kassaregisterlagen för fäbodverksamhet och torghandel
          </note>
          <note>
            av Markus Wiechel (SD)
          </note>
          <note>
            till finansminister Magdalena Andersson (S)
          </note>
          <note>
            2015/16:1270 Flexibla bygglov för förskolor
          </note>
          <note>
            av Caroline Szyber (KD)
          </note>
          <note>
            till statsrådet Per Bolund (MP)
          </note>
          <note>
            2015/16:1259 Sanktionsmöjligheter mot riksdagsledamöter som missköter
            uppdraget
          </note>
          <note>
            av Martin Kinnunen (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1250 Båtregister
          </note>
          <note>
            av Jan-Olof Larsson (S)
          </note>
          <note>
            till statsrådet Anna Johansson (S)
          </note>
          <note>
            2015/16:1249 Bevarande och utveckling av den svenska modellen
          </note>
          <note>
            av Niklas Karlsson (S)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1248 Kameraövervakning på fiskefartyg
          </note>
          <note>
            av Jesper Skalberg Karlsson (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1252 Schablonisering av särskilda bidrag till ensamkommande
            barn
          </note>
          <note>
            av Johanna Jönsson (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1254 Muslimska staters avstängning av hbtq-organsationer
            till FN-konferens
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2015/16:1253 Reserekommendationer till Somaliland
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2015/16:1255 Bistånd till Somaliland
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            2015/16:1256 Utveckling av totalförsvaret
          </note>
          <note>
            av Mattias Jonsson (S)
          </note>
          <note>
            till försvarsminister Peter Hultqvist (S)
          </note>
          <note>
            2015/16:1257 Erkännande av Somaliland
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2015/16:1258 Nattågen till Jämtland
          </note>
          <note>
            av Emma Wallrup (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1266 Prioritering av SRHR-frågor
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2015/16:1265 Nedsläckningen av kopparnätet
          </note>
          <note>
            av Ann-Charlotte Hammar Johnsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1264 Den oroväckande politiska utvecklingen i Brasilien
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2015/16:1262 Våldsvågen i Bagdad
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2015/16:1263 Hot om inskränkningar i hbtq-personers rättigheter
            i Georgien
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2015/16:1260 Löntagarnas situation vid upphandling
          </note>
          <note>
            av Lars Mejern Larsson (S)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:1261 Trygga och skäliga arbetsvillkor
          </note>
          <note>
            av Lars Mejern Larsson (S)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:1271 ISDS/ICS även inom EU
          </note>
          <note>
            av Håkan Svenneling (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1272 Honorärkonsulat och ambassadverksamhet i Beirut
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2015/16:1273 Åtgärder mot missbruk av särskilda bidrag
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1269 Skolverket och betygsättning
          </note>
          <note>
            av Ann-Charlotte Hammar Johnsson (M)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:1276 Passhanteringen på polisstationen i Finspång
          </note>
          <note>
            av Andreas Norlén (M)
          </note>
          <note>
            till statsrådet Anders Ygeman (S)
          </note>
          <note>
            2015/16:1275 Bullerregler
          </note>
          <note>
            av Ewa Thalén Finné (M)
          </note>
          <note>
            till statsrådet Peter Eriksson (MP)
          </note>
          <note>
            2015/16:1230 Säkerheten kring tv- och radiomaster
          </note>
          <note>
            av Lena Asplund (M)
          </note>
          <note>
            till statsrådet Anders Ygeman (S)
          </note>
          <note>
            2015/16:1232 Avlastning i ögonsjukvården genom vidareutbildade
            optiker
          </note>
          <note>
            av Anette Åkesson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1234 Rökpuffande godiscigaretter för sjuåringar
          </note>
          <note>
            av Hans Hoff (S)
          </note>
          <note>
            till statsrådet Gabriel Wikström (S)
          </note>
          <note>
            2015/16:1240 Botox
          </note>
          <note>
            av Anders W Jonsson (C)
          </note>
          <note>
            till statsrådet Gabriel Wikström (S)
          </note>
          <note>
            2015/16:1268 Tillsättning av områdespoliser
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2015/16:1267 Försenade utbetalningar från Migrationsverket
          </note>
          <note>
            av Gunilla Nordgren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1281 Bemanningsföretag inom vården
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2015/16:1280 Svenska Skeppshypoteks utlåningsverksamhet
          </note>
          <note>
            av Boriana Åberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2015/16:1278 Våldet mot utryckningspersonal
          </note>
          <note>
            av Thomas Finnborg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:1279 Polisernas arbetssituation
          </note>
          <note>
            av Thomas Finnborg (M)
          </note>
          <note>
            till statsrådet Anders Ygeman (S)
          </note>
          <note>
            den 3 juni
          </note>
          <note>
            2015/16:1274 Handlingsplan för fungerande Öresundspendling
          </note>
          <note>
            av Kristina Yngwe (C)
          </note>
          <note>
            till statsrådet Anna Johansson (S)
          </note>
          <note>
            2015/16:1283 Nattåg till Norrland
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S) s
          </note>
          <note>
            2015/16:1285 Alkobommar och konkurrens
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2015/16:1295 Myndigheternas informationssäkerhet
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            § 32 Kammaren åtskildes kl. 21.14 .
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 15 anf. 34 (delvis),
          </note>
          <note>
            av förste vice talmannen därefter till och med § 24 anf. 108
            (delvis) och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ABIGAIL CHOATE
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Anmälan om ersättare för statsråd
          </note>
          <note>
            § 4 Anmälan om ersättare
          </note>
          <note>
            § 5 Avsägelser
          </note>
          <note>
            § 6 Anmälan om kompletteringsval
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Anmälan om faktapromemorior
          </note>
          <note>
            § 9 Ärende för hänvisning till utskott
          </note>
          <note>
            § 10 Ärenden för bordläggning
          </note>
          <note>
            § 11 Svar på interpellation 2015/16:540 om UD-rapporter om mänskliga
            rättigheter
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 KERSTIN LUNDGREN (C)
          </note>
          <note>
            Anf. 3 Utrikesminister MARGOT WALLSTRÖM (S)
          </note>
          <note>
            Anf. 4 KERSTIN LUNDGREN (C)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 KERSTIN LUNDGREN (C)
          </note>
          <note>
            Anf. 7 Utrikesminister MARGOT WALLSTRÖM (S)
          </note>
          <note>
            § 12 Svar på interpellationerna 2015/16:647 och 649 om situationen
            i Venezuela
          </note>
          <note>
            Anf. 8 Utrikesminister MARGOT WALLSTRÖM (S)
          </note>
          <note>
            Anf. 9 CHRISTIAN HOLM BARENFELD (M)
          </note>
          <note>
            Anf. 10 CECILIE TENFJORD-TOFTBY (M)
          </note>
          <note>
            Anf. 11 Utrikesminister MARGOT WALLSTRÖM (S)
          </note>
          <note>
            Anf. 12 CHRISTIAN HOLM BARENFELD (M)
          </note>
          <note>
            Anf. 13 CECILIE TENFJORD-TOFTBY (M)
          </note>
          <note>
            Anf. 14 Utrikesminister MARGOT WALLSTRÖM (S)
          </note>
          <note>
            Anf. 15 CHRISTIAN HOLM BARENFELD (M)
          </note>
          <note>
            Anf. 16 CECILIE TENFJORD-TOFTBY (M)
          </note>
          <note>
            Anf. 17 Utrikesminister MARGOT WALLSTRÖM (S)
          </note>
          <note>
            § 13 Svar på interpellation 2015/16:673 om erkännande av folkmordet
            1915 (seyfo)
          </note>
          <note>
            Anf. 18 Utrikesminister MARGOT WALLSTRÖM (S)
          </note>
          <note>
            Anf. 19 EMANUEL ÖZ (S)
          </note>
          <note>
            Anf. 20 KERSTIN LUNDGREN (C)
          </note>
          <note>
            Anf. 21 Utrikesminister MARGOT WALLSTRÖM (S)
          </note>
          <note>
            Anf. 22 EMANUEL ÖZ (S)
          </note>
          <note>
            Anf. 23 KERSTIN LUNDGREN (C)
          </note>
          <note>
            Anf. 24 Utrikesminister MARGOT WALLSTRÖM (S)
          </note>
          <note>
            Anf. 25 EMANUEL ÖZ (S)
          </note>
          <note>
            Anf. 26 Utrikesminister MARGOT WALLSTRÖM (S)
          </note>
          <note>
            § 14 Svar på interpellation 2015/16:648 om djuromsorgsprogrammen
          </note>
          <note>
            Anf. 27 Statsrådet SVEN-ERIK BUCHT (S)
          </note>
          <note>
            Anf. 28 ANDERS FORSBERG (SD)
          </note>
          <note>
            Anf. 29 Statsrådet SVEN-ERIK BUCHT (S)
          </note>
          <note>
            Anf. 30 ANDERS FORSBERG (SD)
          </note>
          <note>
            Anf. 31 Statsrådet SVEN-ERIK BUCHT (S)
          </note>
          <note>
            Anf. 32 ANDERS FORSBERG (SD)
          </note>
          <note>
            Anf. 33 Statsrådet SVEN-ERIK BUCHT (S)
          </note>
          <note>
            § 15 Svar på interpellation 2015/16:675 om det svenska regelverket
            – ett hot mot jobben i Kristianstad
          </note>
          <note>
            Anf. 34 Statsrådet SVEN-ERIK BUCHT (S)
          </note>
          <note>
            Anf. 35 MARIA MALMER STENERGARD (M)
          </note>
          <note>
            Anf. 36 JONAS JACOBSSON GJÖRTLER (M)
          </note>
          <note>
            Anf. 37 Statsrådet SVEN-ERIK BUCHT (S)
          </note>
          <note>
            Anf. 38 MARIA MALMER STENERGARD (M)
          </note>
          <note>
            Anf. 39 JONAS JACOBSSON GJÖRTLER (M)
          </note>
          <note>
            Anf. 40 Statsrådet SVEN-ERIK BUCHT (S)
          </note>
          <note>
            Anf. 41 MARIA MALMER STENERGARD (M)
          </note>
          <note>
            Anf. 42 Statsrådet SVEN-ERIK BUCHT (S)
          </note>
          <note>
            § 16 Svar på interpellation 2015/16:661 om studieavgifter för
            utomeuropeiska studenter
          </note>
          <note>
            Anf. 43 Statsrådet HELENE HELLMARK KNUTSSON (S)
          </note>
          <note>
            Anf. 44 FREDRIK CHRISTENSSON (C)
          </note>
          <note>
            Anf. 45 Statsrådet HELENE HELLMARK KNUTSSON (S)
          </note>
          <note>
            Anf. 46 FREDRIK CHRISTENSSON (C)
          </note>
          <note>
            Anf. 47 Statsrådet HELENE HELLMARK KNUTSSON (S)
          </note>
          <note>
            Anf. 48 FREDRIK CHRISTENSSON (C)
          </note>
          <note>
            Anf. 49 Statsrådet HELENE HELLMARK KNUTSSON (S)
          </note>
          <note>
            § 17 Svar på interpellation 2015/16:601 om kraftig ökning av
            klotter
          </note>
          <note>
            Anf. 50 Statsrådet ANDERS YGEMAN (S)
          </note>
          <note>
            Anf. 51 HANS ROTHENBERG (M)
          </note>
          <note>
            Anf. 52 Statsrådet ANDERS YGEMAN (S)
          </note>
          <note>
            Anf. 53 HANS ROTHENBERG (M)
          </note>
          <note>
            Anf. 54 Statsrådet ANDERS YGEMAN (S)
          </note>
          <note>
            Anf. 55 HANS ROTHENBERG (M)
          </note>
          <note>
            Anf. 56 Statsrådet ANDERS YGEMAN (S)
          </note>
          <note>
            § 18 Svar på interpellation 2015/16:605 om medborgargarden
          </note>
          <note>
            Anf. 57 Statsrådet ANDERS YGEMAN (S)
          </note>
          <note>
            Anf. 58 HANS ROTHENBERG (M)
          </note>
          <note>
            Anf. 59 Statsrådet ANDERS YGEMAN (S)
          </note>
          <note>
            Anf. 60 HANS ROTHENBERG (M)
          </note>
          <note>
            Anf. 61 Statsrådet ANDERS YGEMAN (S)
          </note>
          <note>
            Anf. 62 HANS ROTHENBERG (M)
          </note>
          <note>
            Anf. 63 Statsrådet ANDERS YGEMAN (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 19 Svar på interpellation 2015/16:622 om trafikpolisens utveckling
          </note>
          <note>
            Anf. 64 Statsrådet ANDERS YGEMAN (S)
          </note>
          <note>
            Anf. 65 PIA NILSSON (S)
          </note>
          <note>
            Anf. 66 Statsrådet ANDERS YGEMAN (S)
          </note>
          <note>
            Anf. 67 PIA NILSSON (S)
          </note>
          <note>
            Anf. 68 LEIF PETTERSSON (S)
          </note>
          <note>
            Anf. 69 Statsrådet ANDERS YGEMAN (S)
          </note>
          <note>
            Anf. 70 PIA NILSSON (S)
          </note>
          <note>
            Anf. 71 LEIF PETTERSSON (S)
          </note>
          <note>
            Anf. 72 Statsrådet ANDERS YGEMAN (S)
          </note>
          <note>
            § 20 Svar på interpellation 2015/16:676 om det svåra läget för
            polisen i Uppsala län
          </note>
          <note>
            Anf. 73 Statsrådet ANDERS YGEMAN (S)
          </note>
          <note>
            Anf. 74 MIKAEL OSCARSSON (KD)
          </note>
          <note>
            Anf. 75 Statsrådet ANDERS YGEMAN (S)
          </note>
          <note>
            Anf. 76 MIKAEL OSCARSSON (KD)
          </note>
          <note>
            Anf. 77 Statsrådet ANDERS YGEMAN (S)
          </note>
          <note>
            Anf. 78 MIKAEL OSCARSSON (KD)
          </note>
          <note>
            Anf. 79 Statsrådet ANDERS YGEMAN (S)
          </note>
          <note>
            § 21 Svar på interpellation 2015/16:678 om blåljuspersonalens
            säkerhet
          </note>
          <note>
            Anf. 80 Statsrådet ANDERS YGEMAN (S)
          </note>
          <note>
            Anf. 81 TOMAS TOBÉ (M)
          </note>
          <note>
            Anf. 82 ELLEN JUNTTI (M)
          </note>
          <note>
            Anf. 83 Statsrådet ANDERS YGEMAN (S)
          </note>
          <note>
            Anf. 84 TOMAS TOBÉ (M)
          </note>
          <note>
            Anf. 85 ELLEN JUNTTI (M)
          </note>
          <note>
            Anf. 86 Statsrådet ANDERS YGEMAN (S)
          </note>
          <note>
            Anf. 87 TOMAS TOBÉ (M)
          </note>
          <note>
            Anf. 88 Statsrådet ANDERS YGEMAN (S)
          </note>
          <note>
            § 22 Svar på interpellation 2015/16:627 om situationen för svenska
            kulturmiljöer
          </note>
          <note>
            Anf. 89 Kultur- och demokratiminister ALICE BAH KUHNKE (MP)
          </note>
          <note>
            Anf. 90 ARON EMILSSON (SD)
          </note>
          <note>
            Anf. 91 Kultur- och demokratiminister ALICE BAH KUHNKE (MP)
          </note>
          <note>
            Anf. 92 ARON EMILSSON (SD)
          </note>
          <note>
            Anf. 93 Kultur- och demokratiminister ALICE BAH KUHNKE (MP)
          </note>
          <note>
            Anf. 94 ARON EMILSSON (SD)
          </note>
          <note>
            Anf. 95 Kultur- och demokratiminister ALICE BAH KUHNKE (MP)
          </note>
          <note>
            § 23 Svar på interpellation 2015/16:628 om evenemangslista
          </note>
          <note>
            Anf. 96 Kultur- och demokratiminister ALICE BAH KUHNKE (MP)
          </note>
          <note>
            Anf. 97 ARON EMILSSON (SD)
          </note>
          <note>
            Anf. 98 Kultur- och demokratiminister ALICE BAH KUHNKE (MP)
          </note>
          <note>
            Anf. 99 ARON EMILSSON (SD)
          </note>
          <note>
            Anf. 100 Kultur- och demokratiminister ALICE BAH KUHNKE (MP)
          </note>
          <note>
            Anf. 101 ARON EMILSSON (SD)
          </note>
          <note>
            Anf. 102 Kultur- och demokratiminister ALICE BAH KUHNKE (MP)
          </note>
          <note>
            § 24 Svar på interpellation 2015/16:634 om statsbidrag till civilsamhällesorganisationer
          </note>
          <note>
            Anf. 103 Kultur- och demokratiminister ALICE BAH KUHNKE (MP)
          </note>
          <note>
            Anf. 104 EVA LOHMAN (M)
          </note>
          <note>
            Anf. 105 Kultur- och demokratiminister ALICE BAH KUHNKE (MP)
          </note>
          <note>
            Anf. 106 EVA LOHMAN (M)
          </note>
          <note>
            Anf. 107 Kultur- och demokratiminister ALICE BAH KUHNKE (MP)
          </note>
          <note>
            Anf. 108 EVA LOHMAN (M)
          </note>
          <note>
            Anf. 109 Kultur- och demokratiminister ALICE BAH KUHNKE (MP)
          </note>
          <note>
            § 25 Svar på interpellation 2015/16:635 om verktyg för barn och
            unga att kritiskt kunna granska rörliga bilder
          </note>
          <note>
            Anf. 110 Kultur- och demokratiminister ALICE BAH KUHNKE (MP)
          </note>
          <note>
            Anf. 111 CECILIA MAGNUSSON (M)
          </note>
          <note>
            Anf. 112 Kultur- och demokratiminister ALICE BAH KUHNKE (MP)
          </note>
          <note>
            Anf. 113 CECILIA MAGNUSSON (M)
          </note>
          <note>
            Anf. 114 Kultur- och demokratiminister ALICE BAH KUHNKE (MP)
          </note>
          <note>
            Anf. 115 CECILIA MAGNUSSON (M)
          </note>
          <note>
            Anf. 116 Kultur- och demokratiminister ALICE BAH KUHNKE (MP)
          </note>
          <note>
            § 26 Svar på interpellationerna 2015/16:629 och 631 om regionbildning
          </note>
          <note>
            Anf. 117 Statsrådet ARDALAN SHEKARABI (S)
          </note>
          <note>
            Anf. 118 SAILA QUICKLUND (M)
          </note>
          <note>
            Anf. 119 EVA LOHMAN (M)
          </note>
          <note>
            Anf. 120 Statsrådet ARDALAN SHEKARABI (S)
          </note>
          <note>
            Anf. 121 SAILA QUICKLUND (M)
          </note>
          <note>
            Anf. 122 EVA LOHMAN (M)
          </note>
          <note>
            Anf. 123 Statsrådet ARDALAN SHEKARABI (S)
          </note>
          <note>
            Anf. 124 SAILA QUICKLUND (M)
          </note>
          <note>
            Anf. 125 EVA LOHMAN (M)
          </note>
          <note>
            Anf. 126 Statsrådet ARDALAN SHEKARABI (S)
          </note>
          <note>
            § 27 Svar på interpellationerna 2015/16:650 och 651 om statliga
            jobb på mindre orter
          </note>
          <note>
            Anf. 127 Statsrådet ARDALAN SHEKARABI (S)
          </note>
          <note>
            Anf. 128 EDWARD RIEDL (M)
          </note>
          <note>
            Anf. 129 Statsrådet ARDALAN SHEKARABI (S)
          </note>
          <note>
            Anf. 130 EDWARD RIEDL (M)
          </note>
          <note>
            Anf. 131 Statsrådet ARDALAN SHEKARABI (S)
          </note>
          <note>
            Anf. 132 EDWARD RIEDL (M)
          </note>
          <note>
            Anf. 133 Statsrådet ARDALAN SHEKARABI (S)
          </note>
          <note>
            § 28 Bordläggning och beslut om förlängd motionstid
          </note>
          <note>
            § 29 Anmälan om interpellationer
          </note>
          <note>
            § 30 Anmälan om frågor för skriftliga svar
          </note>
          <note>
            § 31 Anmälan om skriftliga svar på frågor
          </note>
          <note>
            § 32 Kammaren åtskildes kl. 21.14.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
