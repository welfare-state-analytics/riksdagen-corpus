<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--66</head>
          <docDate when="2016-02-11">2016-02-11</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2015/16:339
          </note>
          <note>
            Till riksdagen
          </note>
          <note>
            Interpellation 2015/16:339 Fastställande av ålder på tilltalade
            i brottmål
          </note>
          <note>
            av Anti Avsan (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Stockholm den 10 februari 2016
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2015/16:354
          </note>
          <note>
            Till riksdagen
          </note>
          <note>
            Interpellation 2015/16:354 Åtgärder för ett bättre brottsförebyggande
            arbete
          </note>
          <note>
            av Beatrice Ask (M)
          </note>
          <note>
            Interpellationen kommer att besvaras tisdagen den 8 mars 2016.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 3 februari 2016
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2015/16:356
          </note>
          <note>
            Till riksdagen
          </note>
          <note>
            Interpellation 2015/16:356 Höjda marginalskatter och effekter
            på arbetsmarknaden
          </note>
          <note>
            av Erik Andersson (M)
          </note>
          <note>
            Interpellationen kommer att besvaras den 1 mars.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 10 februari 2016
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Catharina Nordlander
          </note>
          <note>
            Tf. expeditions- och rättschef
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Framställningar
          </note>
          <note>
            2015/16:RB1 och RB2 till finansutskottet
          </note>
          <note>
            § 3 Svar på interpellation 2015/16:319 om det svenska stödet
            till Frankrike
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter och åhörare! Karin Enström har frågat
            mig på vilket sätt en flyginsats med JAS 39 Gripen inte är förenlig
            med folkrätten samt på vilket sätt en militär insats mot Isil/Daish
            i Syrien inte är förenlig med folkrätten.
          </note>
          <note>
            Jag vill inledningsvis förtydliga att jag inte har formulerat
            mig på det sätt Karin Enström beskriver i sina frågor, och jag
            kommer därför att kommentera frågeställningen i ett bredare sammanhang.
          </note>
          <note>
            Vad gäller det svenska stödet till Frankrike var Sverige bland
            de första länderna inom EU som svarade upp mot den franska begäran
            utifrån EU-fördragets artikel 42.7. Det svenska stödet är efterfrågat
            och ändamålsenligt och har också välkomnats av Frankrike.
          </note>
          <note>
            Sverige är dessutom medlem i kärngruppen till koalitionen mot
            Daish, som samlar ett tjugotal av koalitionens större bidragsgivare
            för att dela bedömningar om koalitionens insatser och säkerställa
            att koalitionens mål uppnås.
          </note>
          <note>
            Sveriges bidrag till koalitionen och även stödet till Frankrike
            under artikel 42.7 är därför baserat på efterfrågan men också
            på vad Sverige gör bäst.
          </note>
          <note>
            Regeringen kommer senare under 2016 att utvärdera vårt bidrag
            och se över hur Sverige kan fortsätta att bidra på ett ändamålsenligt
            sätt.
          </note>
          <note>
            Jag vill avslutningsvis framhålla att Sverige har en lång tradition
            av att värna FN-stadgans regler om staternas suveränitet över
            sitt eget territorium. Det är enligt min mening särskilt viktigt
            och ansvarsfullt att göra noggranna överväganden, men det är också
            viktigt att lyssna in andra länder innan man agerar med militära
            medel i situationer utan ett kapitel VII-mandat.
          </note>
          <note type="speaker">
            Anf. 2 KARIN ENSTRÖM (M):
          </note>
          <note>
            Fru talman! Jag vill börja med att tacka utrikesministern för
            svaret.
          </note>
          <note>
            Så sent som den 26 januari hade vi här i kammaren en aktuell
            debatt om Sveriges deltagande i kampen mot Isil/Daish. Där frågade
            jag utrikesministern bland annat hur regeringens analys av hotet
            från Daish och andra liknande organisationer mot det svenska samhället
            ser ut och vilka konkreta åtgärder regeringen hade vidtagit med
            anledning av FN:s säkerhetsråds resolution 2249, som kom efter
            det att regeringen hade fattat beslut om vilket svar Frankrike
            skulle få på sin fråga om stöd.
          </note>
          <note>
            Vi debatterade också hur Sverige ska leva upp till sitt ansvar
            för att bekämpa terrorismen. Utrikesministern tog då bland annat
            upp det som sägs i interpellationssvaret, nämligen att Sverige
            var bland de första att svara upp mot den franska begäran och
            att Sverige är med i kärngruppen i koalitionen mot Daish. Det
            är bra, och vi känner till det.
          </note>
          <note>
            Samtidigt är frågan om hur vi tillsammans ska kunna bekämpa Daish
            mer aktuell än någonsin. Vi har sett att de inte bara agerar i
            det som de anser vara sitt kärnområde, det så kallade kalifatet,
            utan att de också har utsett Europa och vanliga medborgare här
            till legitima mål i sin kamp.
          </note>
          <note>
            Europol har nyligen meddelat att de bedömer att Europa nu lever
            under det största terrorhotet på över tio år och att Daish planerar
            storskaliga attacker i Europa.
          </note>
          <note>
            Här finns många delar. Vi har diskuterat allt från hur vi ska
            kunna bekämpa dem som reser för att delta i striderna och bekämpa
            fin ansieringen av aktiviteterna till – självfallet – hur vi tillsammans
            inom ramen för EU och FN kan göra störst nytta.
          </note>
          <note>
            Min interpellation handlar om vilka bevekelsegrunder regeringen
            hade när man fattade beslutet om vilket svar Frankrike skulle
            få på sin begäran. Utifrån det som sas på presskonferensen och
            det som utrikesministern har sagt vid andra tillfällen var den
            komponent eller den del som handlade om folkrätten också en del
            i beslutet.
          </note>
          <note>
            Jag tycker inte riktigt att jag har fått svar på det jag ville,
            nämligen hur bevekelsegrunderna såg ut. Jag tror att utrikesministern
            kommer att säga att det var en helhetsbedömning. Det hoppas jag
            att det var, men vilka delar vägde tyngst i bedömningen?
          </note>
          <note>
            Detta är viktigt ur många perspektiv, dels när det gäller vilket
            resultat vi kan få, dels principiellt utifrån hur vi tolkar Lissabonfördragets
            artikel 42.7. Det handlar också om vilken syn regeringen har på
            det ansvar som Sverige har i kampen mot den internationella terrorismen.
          </note>
          <note>
            Sedan kan vi komma in på folkrätten, där det alltid finns olika
            tolkningar. Jag undrar om utrikesministern kan säga hur regeringen
            har tolkat FN:s säkerhetsråds antagna resolution 2249 utifrån
            eventuell våldsanvändning i Syrien och Irak.
          </note>
          <note type="speaker">
            Anf. 3 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Terroristattacken i november i Paris
            benämns som det värsta angrepp som drabbat Frankrike på fransk
            mark sedan andra världskriget. Frankrike har som första EU-land
            någonsin aktiverat EU-fördragets artikel 42.7.
          </note>
          <note>
            Sverige var bland de första medlemsstaterna som svarade Frankrike,
            efter flera samråd med riksdagens partier. Det svenska stödet
            är bland de mest substantiella – det vet vi nu när vi har sett
            vad andra bidrar med.
          </note>
          <note>
            De militära delarna består av strategisk lufttransport, taktisk
            lufttransport och bidrag till krishanteringsinsatser, till exempel
            i Mali för att avlasta Frankrike, men också försvarsmaterielstöd
            som bereds i särskild beslutsordning just nu.
          </note>
          <note>
            Det vi erbjuder är efterfrågat, folkrättsenligt och ändamålsenligt.
            Vårt bidrag har välkomnats av Frankrike, såsom jag har fört fram
            tidigare i denna kammare. Det är helt riktigt att det görs en
            helhetsbedömning som innefattar allt från vad vi gör bäst till
            vad vi rent praktiskt kan bidra med genom att titta på säkerhet
            och ekonomi. Man tar in alla olika faktorer för att slutligen
            bedöma detta.
          </note>
          <note>
            Sverige vill alltid i första hand att våra militära insatser
            stöds av ett uttryckligt kapitel VII-mandat från FN:s säkerhetsråd.
            I det här fallet har säkerhetsrådet inte gett något sådant mandat,
            och då måste man luta sig på en annan folkrättslig grund innan
            man agerar. En sådan grund kan vara att man på inbjudan bistår
            en annan stat.
          </note>
          <note>
            Så är fallet med engagemanget i Irak, där vi i dag har en svensk
            väpnad styrka som deltar i en utbildningsinsats inom ramen för
            koalitionen mot Daish. Den svenska styrkans huvuduppgift är att
            hjälpa till med att utbilda det irakiska försvaret och de kurdiska
            peshmergastyrkorna i syfte att de ska kunna stå emot Daishs framryckning.
          </note>
          <note>
            FN:s säkerhetsråds resolution 2249 speglar säkerhetsrådets vädjan
            om att med alla tillåtna medel under folkrätten och FN-stadgan
            bekämpa de hot mot internationell fred och säkerhet som orsakas
            av bland annat Daishs terroristattacker. Den innehåller dock inte
            ett uttryckligt våldsmandat.
          </note>
          <note>
            Sverige ska inte behöva skämmas över att vi är försiktiga när
            vi ska agera med militära medel i situationer då det inte finns
            något säkerhetsrådsmandat. Det är tvärtom ett ansvarsfullt agerande.
          </note>
          <note>
            Jag kan återigen bara påminna både Moderaterna och andra här
            om det brev som den franska regeringen och försvarsministern skrev
            till den svenska regeringen den 20 januari.
          </note>
          <note>
            Där säger han att han vill uttrycka sin och den franska regeringens
            tacksamhet över Sveriges viktiga bidrag angående det väsentliga
            stöd som den svenska regeringen har meddelat efter Frankrikes
            åkallan av artikel 42.7 i Lissabonfördraget.
          </note>
          <note>
            Som han beskriver det: Sverige bekräftar återigen genom sitt
            stöd till vår bilaterala relation samt inom ramen för EU- och
            FN ‑ samarbetet sitt åtagande och ansvar för Europas säkerhet.
          </note>
          <note>
            Jag är övertygad om att Frankrike och fransmännen kan vara både
            artiga och uppriktiga i sina kommentarer till vad Sverige har
            bidragit med.
          </note>
          <note type="speaker">
            Anf. 4 KARIN ENSTRÖM (M):
          </note>
          <note>
            Fru talman! Den franske försvarsministern är artig och belevad,
            som sina kollegor. Jag tror i och för sig inte att vi hade fått
            något annat tack oavsett vad vårt svar hade varit.
          </note>
          <note>
            Jag vill återkomma till den principiellt viktiga frågan om hur
            regeringen ser på användandet av artikel 42.7 i Lissabonfördraget.
            Det är ju första gången som den används, möjligen inte som man
            hade tänkt sig från början. Likväl åberopades den av Frankrike
            när de begärde stöd, och nu har Frankrike som sagt fått olika
            svar.
          </note>
          <note>
            Jag har sagt tidigare både här i kammaren och i andra sammanhang
            att vi från moderat sida inte var nöjda. Vi tyckte att det var
            otillräckligt. Vi hade velat se en större substantiell militär
            komponent i det svar som vi skulle ge. Vi vet också att det fanns
            önskemål som var ganska specificerade. Ett av önskemålen gällde
            just den kompetens som Sverige har och har visat tidigare, nämligen
            att spaningsfunktionen med JAS 39 Gripen skulle kunna vara användbar.
          </note>
          <note>
            Vi diskuterade de här frågorna under ett antal möten. Jag vill
            komma åt bevekelsegrunden. Det fanns en önskan om detta. Sedan
            ska man naturligtvis göra en bedömning av om det är möjligt att
            göra detta. Vi fick uppfattningen att det förmågemässigt var möjligt
            att göra detta utifrån den beredskap som fanns hos Försvarsmakten.
          </note>
          <note>
            Det jag är ute efter i den här debatten är att få utrikesministerns
            svar på vad som var regeringens bevekelsegrunder för det beslut
            som man kom fram till och som presenterades den 16 december. En
            helhetsbedömning är vi med på, men vilka bevekelsegrunder vägde
            tyngst i den helhetsbedömningen? Handlade det om en gråzon i folkrätten,
            förmågan hos Försvarsmakten, resurser eller något annat? Det är
            det jag vill fråga om.
          </note>
          <note>
            Det handlar som sagt om svaret till Frankrike. Men i det ligger
            också det som har diskuterats, nämligen vad Sveriges ansvar är
            i kampen mot den internationella terrorismen. Vi hjälper Frankrike,
            men genom att hjälpa Frankrike hjälper vi också oss själva, andra
            EU-länder och förhoppningsvis också de länder som är mest drabbade
            av detta våld.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Fru talman! I en tid av oro och växande spänningar i världen
            och i närområdet är det extra viktigt att ge trovärdighet till
            den europeiska solidariteten. Den svenska solidaritetsförklaringen
            bekräftar att Sverige inte kommer att stå passivt om ett annat
            EU-land eller ett nordiskt land skulle drabbas av en katastrof
            eller ett angrepp och att vi också förväntar oss att andra länder
            agerar på samma sätt om Sverige drabbas. Därför var Sverige bland
            de första att hjälpa Frankrike och ge meddelande om vårt stöd.
            Vi tillhör också de medlemsstater som ger de mest substantiella
            bidragen – det har jag upprepat många gånger.
          </note>
          <note>
            Vad den franska regeringen tackar särskilt för handlar om stöd
            till Frankrike genom de strategiska flygtimmarna, de förstärkta
            bidragen till EU:s insatser och förlängningen av Maliinsatsen,
            som också var bland det första som Frankrike offentligt uttryckte
            behov av, nämligen så kallad backfill av insatserna inte minst
            i Afrika.
          </note>
          <note>
            Därför är det jag uppfattar som något slags fnysning åt det svenska
            stödet från den borgerliga sidan lite märkligt. När det gäller
            JAS-plan ingick flygspaning som en komponent i den franska begäran,
            som innehöll en lista på möjliga insatser, men detta var långt
            ifrån det enda som fanns på listan. Det första som de uttryckte
            gällde andra saker, så detta var inte på något sätt överordnat.
            Det svenska stödet svarar mot flera av de specifika delar som
            Frankrike har önskat stöd inom.
          </note>
          <note>
            Vi får följa utvecklingen och se vilka ytterligare behov som
            kan uppstå och finnas under 2016. Just nu finns det många olika
            bedömningar, inte minst militära. Är detta det viktigaste någon
            kan göra? Somliga drar sig ur, därför att man tycker att det är
            en rysk dominans i luftrummet och att detta kanske inte är det
            viktigaste man kan bidra med. Andra gör andra bedömningar.
          </note>
          <note>
            Precis som jag sa förut handlar det om helheten, och det är omöjligt
            att tala om exakt hur man gör en helhetsbedömning. Man tar in
            alla dessa saker och även vad som går att realisera i närtid,
            vad man snabbt kan bidra med och signalera, vad man faktiskt också
            kan få igenom politiskt och vad man snabbt kan få på plats.
          </note>
          <note>
            Vi deltar i kampen mot Daish på flera olika sätt. Redan när regeringen
            tillträdde hösten 2014 började vi undersöka möjligheten att utöka
            insatser ­ na till stöd för demokrati och mänskliga rättigheter
            och mot Daish. Vi gör det på tre sätt.
          </note>
          <note>
            Vi agerar politiskt för att få en långsiktig lösning på underliggande
            politiska problem i regionen som har gett Daish fotfäste. Vi stöder
            politiska processer som kan eliminera grogrunden för terroristorganisationer
            som just Daish. Vi stöder också FN-processen för fred i Syrien
            under Staffan de Mistura, bland annat genom två svenska diplomater,
            och vi verkar för ett inkluderande och sammanhållet Irak. Vi ger
            också stöd till kvinnor, för att ge dem en i röst fredsförhandlingarna.
          </note>
          <note>
            För det andra agerar vi humanitärt för att lösa den akuta krisen
            på plats, för att lindra lidande och nöd. Vi ger ett omfattande
            humanitärt stöd. Vi har bidragit med 1,9 miljarder kronor i humanitärt
            stöd för Syrienkrisen. Nu ökar vi det med ytterligare 1,7 miljarder
            kronor över fem år.
          </note>
          <note>
            För det tredje tar vi ansvar genom ett generöst flyktingmottagande.
            Vi har tagit emot 120 000 asylsökande från Syrien. Sedan i höstas
            jobbar vi också längs ett militärt spår, bland annat i kärngruppen
            på 20 länder, ledd av USA, som har skapats för att bekämpa Daish.
          </note>
          <note>
            Som sagt: Vi har ingenting att skämmas för. Vi kommer att fortsätta
            på alla de här spåren också i fortsättningen, för att vara effektiva
            och för att erbjuda en helhet.
          </note>
          <note type="speaker">
            Anf. 6 KARIN ENSTRÖM (M):
          </note>
          <note>
            Fru talman! Den här frågan är för stor för att peka ut om man
            ska skämmas eller inte, utan snarare handlar det om vad vi gör
            som kan ge verkliga resultat på marken, vilket naturligtvis är
            många delar. Beträffande mycket som måste göras har vi inte någon
            annan uppfattning. Det är inte en enda åtgärd som kommer att lösa
            det hela, till exempel när det gäller att få fred i Syrien och
            därmed ett mindre utrymme för en organisation som Daish att fortsätta
            att driva sina våldskampanjer. Det är väldigt många delar.
          </note>
          <note>
            Det är ändå en fråga som kvarstår. Vi hade en specifik förfrågan
            som handlade om både europeisk solidaritet och Sveriges ansvar
            i kampen mot terrorismen. Jag vidhåller att vi tyckte att svaret
            var otillräckligt och hade velat se en större militärt substantiell
            del i bidraget. Vi inser att det kostar pengar. Det fanns inte
            så mycket kvar i det anslag som rör internationella fredsfrämjande
            insatser, och därför var vi också beredda att säga att vi skulle
            kunna tillföra mer pengar för att kunna göra ett så viktigt bidrag.
          </note>
          <note>
            Jag tar fasta på det utrikesministern sa i början av repliken
            nyss, nämligen att regeringen nu ser över och funderar över om
            det är något mer eller något annat som Sverige kan göra ytterligare.
            Jag är säker på att det kan behövas. Jag vill klargöra att vi
            både kan göra mer och ska göra mer, och vi kommer att behöva gör
            det under väldigt lång tid, med en bredd av åtgärder, alltifrån
            det som utrikesministern beskrev med ett politiskt spår och ett
            humanitärt spår, där Sverige ska vara en generös givare, till
            också ett militärt spår.
          </note>
          <note type="speaker">
            Anf. 7 Utrikesminister MARGOT WALLSTRÖM (S):
          </note>
          <note>
            Fru talman! Vi har talat om detta så många gånger, Karin Enström.
            Vi har också resonerat med oppositionens partier om denna insats.
            Egentligen tycker jag att ni föreslår bara en enda ytterligare
            åtgärd, och det är just JAS-plan. I övrigt har jag inte hört att
            det har framförts några andra förslag till vad vi ytterligare
            skulle kunna göra. Jag har upplevt att det fanns en stor samsyn
            kring att följa dessa tre spår, det vill säga ett politiskt, humanitärt
            och militärt spår.
          </note>
          <note>
            Som jag har sagt tycker jag att vi ger ett substantiellt stöd.
            Det är efterfrågat, folkrättsenligt och ändamålsenligt. Det är
            någonting som vi omedelbart kan börja realisera och som vi jobbar
            med. Vi är mycket aktiva i det politiska spåret. Vi jobbar med
            Frankrike och har utarbetat vårt svar med Frankrike. Vi vet därför
            att detta är efterfrågat och att det är insatser som de menar
            är nyttiga och ändamålsenliga.
          </note>
          <note>
            Jag hoppas att vi kan säga att vi är överens om hur viktigt det
            är att ge ett bra och substantiellt stöd till Frankrike, därför
            att det är viktigt för fred och stabilitet i Irak och Syrien.
            Det är också viktigt för vår egen säkerhet. Jag hoppas också att
            vi kan se framåt. Det är bra om vi kan föra goda diskussioner
            om hur vi kan bekämpa terrorism och också stå upp för demokrati
            och mänskliga rättigheter.
          </note>
          <note>
            När situationen är så orolig är den svenska traditionen att ha
            politisk enighet i dessa frågor en extra stor tillgång. Jag hoppas
            att vi kan värna denna tradition också framöver.
          </note>
          <note>
            Överläggningen var härmed avslutad.
          </note>
          <note>
            § 4 Svar på interpellationerna 2015/16:322 och 334 om svenskt
            arbete för fred i Syrien
          </note>
          <note type="speaker">
            Anf. 8 Utrikesminister MARGOT WALLSTRÖM (S):
          </note>
          <note>
            Fru talman! Markus Wiechel och Robert Hannah har i två interpella
            ­ tioner ställt frågor om konflikten i Syrien och minoriteters
            situation i kri ­ gets Syrien. Jag väljer att besvara interpellationerna
            i ett sammanhang.
          </note>
          <note>
            Konflikten i Syr ien är en mänsklig katastrof. A sadregimens
            och Daishs brutalitet drabbar urskillningslöst civilbefolkningen.
            Ingen undkommer, vare sig sunniter, shiiter, kurder, kristna eller
            andra grupper. Övergrepp begås även av andra väpnade grupperingar.
            Sverige uppmanar samtliga parter att följa de säkerhetsrådsresolutioner
            som har antagits om övergrepp mot mänskliga rättigheter och internationell
            humanitär rätt i Syrien. I enlighet med Genèvekommunikén – som
            FN:s säkerhetsråd har endosserat – betonas att minoriteter måste
            försäkras att deras rättigheter respekteras.
          </note>
          <note>
            Mycket allvarliga internationella brott begås i Syrien. Vi, tillsammans
            i FN, har ett ansvar att verka för att människor i fara bereds
            skydd, att det blir ett slut på konflikten och att de ansvariga
            för övergreppen ställs till svars. Detta ansvar gäller oavsett
            om dessa brott kategoriseras som folk ­ mord, brott mot mänskligheten
            eller krigsförbrytelser. Det finns ingen hierarki dem emellan.
            Regeringen har tillsammans med de andra EU-län ­ derna uppmanat
            säkerhetsrådet att hänskjuta situationen i Syrien till Internationella
            brottmålsdomstolen. En särskild undersökningskommis ­ sion, med
            mandat från FN:s råd för de mänskliga rättigheterna, har för ­
            gäves begärt att få komma in i Syrien.
          </note>
          <note>
            Regeringen anser att Daish utgör ett hot mot internationell fred
            och säkerhet. Sverige ingår därför i kärngruppen till den breda
            globala koali ­ tion som bildats för att bekämpa Daish och främja
            långsiktig stabilitet i Irak och Syrien.
          </note>
          <note>
            En svår humanitär situation har uppkommit till följd av konflikten
            i Syrien. Sedan 2011 har Sverige bidragit med 1,9 miljarder kronor
            i humanitärt bistånd och tagit emot över 130 000 asylsökande från
            Syrien. Detta stöd kompletteras med vår nya femåriga Syrienkrisstrategi,
            som innefattar biståndsinsatser om 1,7 miljarder kronor i Syrien
            och dess grannländer. I strategin står det tydligt att Sverige
            inte ska samarbeta me d A sadregimen eller väpnade grupper.
          </note>
          <note>
            Sverige har sedan konfliktens utbrott 2011 stött den politiska
            process som vi hoppas ska resultera i en politisk lösning och
            fred i Syrien. Regeringen anser att en samlad representation av
            oppositionen i fredsprocessen är avgörande för en hållbar politisk
            lösning. Grupper som terroristlistats av FN och/eller EU – som
            Daish, Hizbollahs väpnade gren och al-Qaida-affilierade Jabhat
            al-Nusra – är dock grupper som inte bör ingå i en förhandling.
            Frågan om befolkningsgruppers rätt till självbestämmande är en
            av många frågor som väntas bli föremål för diskussion i den politiska
            processen om Syriens framtid.
          </note>
          <note>
            FN-sändebudet Staffan de Mistura har vårt fulla stöd och bistås
            av bland andra två svenskar. Vi ger ett omfattande stöd för att
            stärka kvinnors deltagande i förhandlingarna och ett stöd till
            civilsamhällsföreträdares deltagande i Genève. Sverige har även
            sedan några år ett särskilt sändebud för Syrienkrisen som följer
            utvecklingen noga. I vår dialog med nyckelaktörer understryker
            vi ständigt vikten av att alla delar av det syriska samhället
            inkluderas i den politiska processen samt att de mänskliga rättigheterna
            och internationell rätt respekteras.
          </note>
          <note type="speaker">
            Anf. 9 MARKUS WIECHEL (SD):
          </note>
          <note>
            Fru talman! Jag tackar ministern för svaret. Jag är fullt medveten
            om att Sverige med internationellt bistånd stöder de lidande i
            Syrien mycket. Det gläder mig och gör mig stolt. Därför tackar
            jag för det som ministern säger i svaret om hur utsatta minoriteter
            stöds framför allt ekonomiskt och med biståndsmedel.
          </note>
          <note>
            Av svaret att döma ser det dock ut som om Sverige inte på något
            sätt önskar stödja väpnade grupper i Syrien. Det är fullt förståeligt
            att man inte vill stödja vare sig den brutala regimen eller grupper
            som al-Nusra eller för den delen Daish.
          </note>
          <note>
            Men vad gör man när det kommer till de andra grupperingarna?
            Avser regeringen inte att på något sätt stödja exempelvis den
            sekulära och demokratiska självförsvarsgruppen SDF, Syrian Democratic
            Forces, i norra Syrien som till stor del utgörs av kurder, assyrier,
            turkmener, armenier och så vidare?
          </note>
          <note>
            I mina ögon är fred grunden för att på sikt kunna skapa demokrati
            i Syrien, vilket förutsätter att man för samtal med så många parter
            som möjligt. Jag har vid ett flertal tillfällen lämnat ett antal
            skriftliga frågor till utrikesministern , och även till andra
            ministrar , om arbetet för att nå fred och för att på något sätt
            få en lösning av den fruktansvärda tragedi som sker i Syrien.
          </note>
          <note>
            Jag skulle därför vilja att ministern tydligt deklarerar vilka
            grupper som man kan tänka sig att föra samtal med, eftersom det
            inte är helt klart. Det som hon nämner i svaret handlar om att
            man inte kan tänka sig att samarbeta med regimen och att man inte
            kan tänka sig att samarbeta med al-Nusra eller för den delen Daish.
            Det är fullt förståeligt att man inte vill samarbeta. Men att
            föra samtal med exempelvis regimen kan vara nödvändigt – absolut
            inte stödja på något sätt – för att nå fred.
          </note>
          <note>
            Om vi ser på den kurddominerade alliansen i norra Syrien har
            den lyckats nå vapenvila med regimen, just för att de har fört
            samtal. Men det stannar där. Detta anser jag vara grundläggande
            för att på sikt nå fred.
          </note>
          <note>
            Jag har ställt fyra frågor, och jag tänkte upprepa tre av dem
            och hoppas få lite mer förtydligande svar.
          </note>
          <note>
            För det första: Avser ministern att agera för samtal med olika
            stridande grupper för att främja vapenvila? Vilka grupper kan
            man i så fall tänka sig att samtala med?
          </note>
          <note>
            För det andra: Vilka åtgärder vidtar ministern och regeringen
            för att förhindra att svenskt stöd gynnar fel grupper? I detta
            fall tänker jag främst på andra salifistgrupper.
          </note>
          <note>
            För det tredje: Vilken roll anses Sverige ha under fredsförhandlingarna,
            och vad gör Sverige för att inte fel krafter ska få för mycket
            inflytande?
          </note>
          <note type="speaker">
            Anf. 10 ROBERT HANNAH (L):
          </note>
          <note>
            Fru talman! Jag kan börja med att konstatera att utrikesministerns
            svar innehåller bra information för den som har ställt frågor
            om de generella utgångspunkterna när det gäller Syrien. Men rubriken
            på min interpella ­ tion är Situationen för det assyriska folket
            i al-Hasakah-provinsen.
          </note>
          <note>
            I utrikesmnisterns svar omnämns varken folkgruppen assyrier/syrianer,
            al-Hasakah-provinsen eller YPG-styrkorna. Det är anmärkningsvärt
            att jag får svar på helt andra frågor än de m som jag har ställt.
          </note>
          <note>
            Fru talman! Dessutom förminskas det assyriska folket av utrikesministern
            till att kallas kristna. Jag undrar varför utrikesministern väljer
            att skriva om kurder men inte om assyrier. Benämningen ”kristna”,
            kan jag berätta, användes först av Saddam Hussein och hans föregångare
            – och senare också av al-Asad och andra människor – för att förminska
            det assyriska folkets folkliga rättigheter. Nu använder utrikesministern
            samma uttryck. Jag undrar därför: Skulle utrikesministern acceptera
            att förminskas till att kallas kristen i stället för svensk?
          </note>
          <note>
            Fru talman! Jag kommer att vara nödgad att skicka in samma eller
            liknande frågor som i interpellationen om jag inte får svar på
            dem här i dag. Det assyriska folket, som är ett av Mellanösterns
            urfolk, håller på att utrotas på grund av radikal islamism. Ett
            av de få områden i Mellanöstern där folket fortfarande, trots
            de pågående folkmorden och trots det pågående kriget i Syrien,
            faktiskt någorlunda upprätthåller en assyrisk kultur är i al-Hasakah-provinsen
            i Syrien. För att det assyriska folket ska överleva på sikt är
            det av yttersta vikt att deras rättigheter försvaras där och att
            Isis folkmord på assyrier och andra kristna folk, liksom på yazidier,
            stoppas.
          </note>
          <note>
            Den senaste tiden har situationen i al-Hasakah och i synnerhet
            i staden Qamishli blivit ännu svårare. Rapporter från Amnesty
            visar att såväl Isis som andra grupperingar, till exempel de kommunistiska
            YPG-styrkorna, begår krigsbrott mot al-Hasakah-provinsens minoriteter.
            I Qamishli har de kommunistiska YPG-styrkorna attackerat de assyriska
            självförsvarsstyrkorna vid minst ett dokumenterat tillfälle.
          </note>
          <note>
            Jag vet att al-Hasakah-provinsen är en av de provinser i Syrien
            som jämförelsevis har varit mest förskonad. Om det finns någon
            provins där Sveriges regering faktiskt kan göra riktig skillnad
            tror jag att det är där. Det är av yttersta vikt att man vågar
            arbeta i just den regionen, eftersom det är där minoriteterna
            finns. Att främja fred och självförsvar för minoriteterna i just
            den här regionen är jätteviktigt.
          </note>
          <note>
            De frågor jag ställde i interpellationen , och som jag fortfarande
            vill ha svar på , är vad utrikesministern gör för att säkerställa
            den assyriska/syrianska folkgruppens överlevnad och rätt till
            självbestämmande i just al-Hasakah-provinsen samt vilken rätt
            till självbestämmande och egna försvarsstyrkor utrikesministern
            anser att det assyriska/syrianska folket har i just al-Hasakah-provinsen.
          </note>
          <note>
            Jag vill också veta vad utrikesministern anser om Amnestyrapporterna
            om YPG-styrkornas brott där. Vad tänker utrikesministern göra
            för att se till att YPG-styrkorna i Syrien slutar begå brott mot
            minoriteterna? Det är av yttersta vikt att alla minoriteter i
            Syrien som finns i just dessa provinser kommer överens fredligt
            och tillåts överleva i regionen.
          </note>
          <note type="speaker">
            Anf. 11 FREDRIK MALM (L):
          </note>
          <note>
            Fru talman! Jag behöver inte tacka för svaret eftersom jag inte
            har skrivit någon interpellation. Jag håller dock i mångt och
            mycket med om det utrikesministern säger om nödvändigheten i att
            få fred i Syrien och att minoriteter i landet, liksom givetvis
            alla invånare i Syrien, måste kunna få en ny framtid i fred och
            stabilitet. Det gäller naturligtvis också att man måste ha en
            inkluderande process för fred i Syrien men att den inte kan vara
            så inkluderande att man går in i samtal med grupperingar som exempelvis
            Daish.
          </note>
          <note>
            Det finns några saker jag tycker är viktiga i en något så när
            uppdaterad analys, som vi bör göra i Sverige och även i resten
            av världen, av vad som sker i Syrien och hur man skulle kunna
            förbättra och fördjupa en strategi för att verka långsiktigt för
            fred. Det första är det som nu sker i Aleppo. När Putin klev in
            i kriget i Syrien i november förändrades fakta på marken från
            luften, skulle man kunna säga, på ett sätt som nu i praktiken
            innebär att regeringssidan snart har ringat in Aleppo. Vad händer
            om det sker nu? Det är inte särskilt långt kvar; det rör sig om
            några kilometer.
          </note>
          <note>
            Det första som händer är förstås en enorm risk för en humanitär
            katastrof. Vi har återigen en risk för flyktingströmmar norrut
            mot Turkiet i miljonklassen. Därtill kan det i praktiken innebära
            att upproret i norra Syrien kollapsar, med följden att de militära
            övningarna lär spridas söderut mot Damaskus. Det betyder att de
            två stora befolkningsområdena i Syrien riskerar att utsättas för
            nya strider och en humanitär härdsmälta med enorma flyktingströmmar.
          </note>
          <note>
            Jag tror att det är viktigt, fru talman, att man från omvärldens
            sida och även från det svenska Utrikesdepartementets och andra
            europeiska länders sida börjar förbereda sig för en ny våg av
            flyktingar och för hur realiteten skulle kunna se ut med i praktiken
            bara al-Asad, Daish och de kurdiska styrkorna i norra Syrien –
            och inga moderata rebellstyrkor. Det kommer att få en del implikationer
            och förändra saker och ting.
          </note>
          <note>
            Det andra, fru talman, är att flyktinglägren runt Syrien – i
            Turkiet, Jordanien, irakiska Kurdistan och så vidare – inte är
            temporära. De är permanenta. Jag tittade på de senaste siffrorna
            från UNHCR, och det finns 4,6 miljoner registrerade Syrienflyktingar.
            Av dem är var femte under tolv år. Vi talar alltså om snart 1
            miljon syrier som bor i tält, trädgårdar och så vidare i grannländerna,
            under mycket svåra omständigheter, och inte ens har fyllt tolv
            år. Det är klart att man måste adressera frågan långsiktigt på
            något sätt, alltså hur man ska klara av att hantera även flyktinglägren.
          </note>
          <note>
            Jag tror att man måste börja fundera på hur lägren styrs. Om
            vi talar om palestinska flyktingar kan vi se att de är 5 miljoner,
            och Syrienflyktingarna är snart 5 miljoner. Sedan har vi irakiska
            internflyktingar på det. Summan av allt detta är att Förenta nationerna
            i dag är god man för över 10 miljoner människor i Mellanöstern.
            Det är givetvis ohållbart långsiktigt sett. Jag tror att den problematiken
            måste vara med i analysen när det gäller fred i Syrien.
          </note>
          <note type="speaker">
            Anf. 12 SERKAN KÖSE (S):
          </note>
          <note>
            Fru talman! Jag kände att jag behövde gå in i debatten för att
            lite grann balansera upp diskussionen.
          </note>
          <note>
            Jag kan inleda med att säga att vi sedan sommaren 2014 har en
            terrororganisation som heter Daish och har härjat i Irak, Syrien
            och de kurdiska områdena. Daish är en terrororganisation som har
            gjort sig skyldig till fruktansvärda brott mot mänskligheten,
            vilket utrikesministern också har understrukit. Det är en fruktansvärd
            terrororganisation som har attackerat civila och avrättat män,
            kvinnor och barn. Man har kidnappat kvinnor och flickor och sålt
            dem på gatan i Mosul samt utnyttjat dem som sexslavar. Det är
            en organisation som har avrättat och förgripit sig på assyrier/syrianer,
            turkmener, shiamuslimer, sunnimuslimer, kristna, kurdiska yazidier
            – ja, alla som inte passar i deras värld.
          </note>
          <note>
            Mot denna terrororganisation växte det fram en motståndsrörelse,
            en kraft av unga kvinnor och män som tog fajten. De tog fajten
            och kämpade för alla folkgrupper som finns i regionen. Tusentals
            människor har offrat sina liv i kampen mot denna fruktansvärda
            terrororganisation. Därför blir det lite olyckligt när denna terrororganisation
            nämns i samma kontext som till exempel de människor – det är ungdomar,
            flickor och pojkar – som kämpat mot den. Jag tycker att det är
            lite olyckligt att den benämns i samma kontext.
          </note>
          <note>
            Sedan är det självklart att de som begår brott och de som bryter
            mot de mänskliga fri- och rättigheterna ska fördömas. Jag har
            också tagit del av den Amnestyrapport som kritiserar bland annat,
            i det här fallet, YPG-styrkorna. Man menar att de har brutit mot
            de mänskliga fri- och rättigheterna och tagit över vissa byar
            i områdena. Jag vill dock understryka att man när vi talar om
            PYD/YPG måste förstå att PYD, det demokratiska självstyre som
            finns i området, består av 85 organisationer, politiska partier
            och folkgrupper. Det är kurder, araber, assyrier, yazidier, turkmener
            och armenier. I detta finns också det syriska högsta rådet, demokratiska
            assyriska partier och Bet-Nahrain med flera.
          </note>
          <note>
            Här försöker man hitta en samexistens för att kunna hitta en
            modell för att leva tillsammans. Varje post som finns representeras
            av de grupper jag nämnde. Det finns i dag tre officiella språk
            i de olika kantonerna i det område som kallas för Rojava. Det
            är kurdiska, assyriska och arabiska. Vi har 13 ministrar, och
            bland dem finns dessa folkgrupper representerade.
          </note>
          <note>
            YPG är Rojavas försvarsstyrkor och inte direkt PYD. YPG består
            inte bara av PYD-anhängare. Det finns en grupp som heter Sutoro-styrkor,
            och det finns också al-Sanit-styrkor med flera i området. Det
            finns ett exempel på ett fall där man har kunnat konstatera att
            två personer som tillhörde YPG utförde ett dåd i Teltemer och
            mördade en militär ledare. De två personerna fängslades och fick
            fängelse i 20 år.
          </note>
          <note>
            Det är klart att YPG och PYD har stora utmaningar. De behöver
            Sveriges hjälp. Vi måste fortsätta att stödja de demokratiska
            krafterna för att se till att bygga upp ett demokratiskt system.
          </note>
          <note type="speaker">
            Anf. 13 Utrikesminister MARGOT WALLSTRÖM (S):
          </note>
          <note>
            Fru talman! Tack så mycket till er allihop! Det är väldigt insiktsfulla
            och kloka åsikter. Jag kan hålla med om att vi blir lite fångna
            i formatet. När man försöker att svara på flera frågor med lite
            olika inriktning kan det bli ett för allmänt svar. Därför ska
            jag försöka vara lite mer precis. Samtidigt tackar jag för det
            förtroende som visas regeringen och vår roll och förhoppningarna
            och förväntningarna på vad regeringen kan spela för roll.
          </note>
          <note>
            Här ansluter vi oss först och främst till en FN-ledd process.
            Den definierar bland annat vilka som utgöra opposition. Vilka
            är det som ska betraktas som terroristorganisationer? Hur ska
            förhandlingarna äga rum? Vi finns dessutom i ett EU-spår där vi
            försöker att verka via EU för att trycka på. Vi var så sent som
            förra veckan i London för att diskutera med alla dem som är angelägna
            om en lösning i Syrien och vill bidra ekonomiskt till att lösa
            krisen i Syrien.
          </note>
          <note>
            Där diskuterade vi bland annat en sådan fråga som har att göra
            med flyktingströmmar och att hjälpa de länder som nu tar emot
            ett stort antal flyktingar. Där har till exempel Jordanien introducerat
            något som kallas för Jordan Compact. Det är helt enkelt ett sätt
            att försöka se lite mer långsiktigt på det och försöka få fram
            åtgärder som utbildning och jobb till dem som lever i stora flyktingläger.
            Det handlar om vara mer konstruktiva och mycket praktiska i hur
            vi ska kanalisera våra pengar och vårt stöd på ett effektivt sätt.
          </note>
          <note>
            Där finns vi med i diskussionerna. Vi gör det genom våra utlandsmyndigheter,
            och så vidare. Det är så vi kan arbeta. Ett exempel är den militära
            insats som vi gör i Irak. Där kan vi också bilateralt bidra. Vi
            gör det också uttalat med vår Syrienstrategi med hur vi kan se
            att vi kan stödja både det politiska och det humanitära och det
            militära spåret.
          </note>
          <note>
            Det står klart och tydligt i vår Syrienkrisstrategi att Sverige
            inte ska samarbeta med al-Asad-regimen. De svenska biståndsinsatserna
            kommer att genomföras av FN-organ och andra organisationer. De
            ansvarar också för att säkerställa att pengarna inte hamnar i
            orätta händer.
          </note>
          <note>
            Al-Asad-regimen har huvudansvaret för konflikten i Syrien och
            har begått omfattande övergrepp mot civilbefolkningen. Därför
            är al-Asad en lika olämplig samarbetspartner för Sverige och EU
            som Daish är. Regimen har också främjat Daishs framväxt genom
            att i första hand angripa oppositionskontrollerade områden. Grupper
            som terroristlistats av FN eller EU som till exempel Daish, Hizbollahs
            väpnade gren och Jabhat al-Nusra bör inte ingå i förhandlingen
            om en politisk lösning på konflikten.
          </note>
          <note>
            När det gäller skyddszoner för assyrier i al-Hasakah-provinsen
            håller jag med Robert Hannah om att det är hög tid att göra något
            för att säkra skyddet för civila inklusive assyrierna. Men frågan
            om inrättande av skyddszoner i Syrien bör hanteras av FN:s säkerhetsråd.
            Skyddszoner förutsätter att några länder aktivt tar ansvar för
            att patrullera och säkerställa dem. Annars är risken att det blir
            dödsfällor.
          </note>
          <note>
            Att upprätthålla sådana skyddszoner när konfliktlinjerna på marken
            inte är tydligt definierade och dessutom som i Syrien i ständig
            förändring är mycket svårt. Erfarenheterna av skyddade zoner har
            inte varit så goda. Därför finns också en stor tveksamhet om man
            inte kan se till att ett antal länder och FN åtar sig skyddet
            fullt ut. Det är en fråga som vi ska fortsätta att diskutera för
            att se hur vi på bästa sätt kan säkerställa skyddet av civila
            i Syrien.
          </note>
          <note>
            Anmestyrapporten tar vi på mycket stort allvar. Vi kommer att
            följa upp den med våra partner i koalitionen mot Daish.
          </note>
          <note type="speaker">
            Anf. 14 MARKUS WIECHEL (SD):
          </note>
          <note>
            Fru talman! Tack, ministern, för tillägget! Det råder enighet
            om samarbete med regimen. Det finns väl inte någon i Sveriges
            riksdag eller något parti som stöder samarbete med en brutal regim
            som den vi har i Syrien. Det råder inget tvivel om det.
          </note>
          <note>
            Det jag var inne på tidigare var samtal för att försöka nå vapenvila.
            Det är trots allt vapenvila som kan möjliggöra humanitära transporter
            till de civila i områdena som är kontrollerade av regimtrupper.
            Det är trots allt en regim som trots sin brutalitet vill ha slut
            på kriget på grund av de konsekvenser och den misär kriget för
            med sig.
          </note>
          <note>
            Jag menar att ministern kanske borde förtydliga regeringens hållning.
            Det ska självklart inte vara något samarbete. Det står vi alla
            för. Men man kan däremot kanske försöka nå någon form av samtal
            om vapenvila även med sådana grupper.
          </note>
          <note>
            Ministern talade om den goda kontrollen på var våra biståndspengar
            hamnar. Jag har några exempel på hur svenska biståndspengar tidigare
            hamnat fel och hur de än i dag hamnar fel.
          </note>
          <note>
            Genom Sida och svenska staten har svenska skattemedel hamnat
            hos två organisationer som är tydligt kopplade till gruppen Army
            of Conquest. Det är en grupp i Syrien som är influerad av al-Qaida
            och Muslimska brödraskapet som har tydliga salafistiska inriktningar.
            Det handlar om Islamic Relief och Syrian Recovery Trust Fund.
          </note>
          <note>
            Det är medel som har nått grupper som inte på något sätt kan
            kallas särskilt humana. Army of Conquest innefattar bland annat
            al-Nusra, som även utrikesministern och svenska staten ser som
            en terroristorganisation. Svenska biståndsmedel har gått dit.
            Det är beklagligt. Det är jättebra om vi kan stötta människor
            som har problem. Men våra biståndspengar ska inte hamna hos terrorister.
            Det gör de i dag.
          </note>
          <note>
            Jag var tidigare inne på någonting annat i mitt inlägg. Det handlade
            om förhandlingarna som just nu sker bland annat i FN. Sverige
            vill vara en aktiv del i, och det tycker jag är bra, att försöka
            få till förhandlingar som leder till fred. Problemet är att den
            person som representerar rebellerna i det här f allet heter Mohammed
            Alloush, och han är ledare för Army of Islam. Det är en salafistgrupp
            i Syrien som har tolkningar som stöttas av Saudiarabien. Den kan
            inte på något sätt anses stå för demokrati eller de värderingar
            som västvärlden ser som självklara i ett demokratiskt och humanitärt
            land.
          </note>
          <note>
            Dessutom har man fallit för Turkiets påtryckningar. Man stänger
            ute den allians jag talade om tidigare i norra Syrien, Syrian
            Democratic Forces, som står för de främsta demokratiska rörelserna.
            De har en tydlig extremvänsterprägel. Men det är trots allt de
            grupper i Syrien som på allvar kämpar för demokrati, ett sekulärt
            samhälle, självständighet och självstyre. Hur kan man falla för
            Turkiets påtryckningar att stänga ute dessa och samtidigt stödja
            att den som ska leda rebellernas förhandlingar är en brutal islamist?
          </note>
          <note type="speaker">
            Anf. 15 ROBERT HANNAH (L):
          </note>
          <note>
            Fru talman! Tack, utr ikesministern för klargörandena! Jag ser
            fram emot att utrikesministern ska följa upp Amnestyrapporterna.
            Vad det kan leda till vet jag inte. Men jag tar det Amnesty säger
            och skriver där på största allvar .
          </note>
          <note>
            Om utrikesministern åker till Erbil igen rekommenderar jag utrikesministern
            att besöka Café Eskilstuna. Det är en av de största kafékedjorna
            i Erbil, och den ägs av människor som har återvänt efter att ha
            varit flyktingar i Sverige.
          </note>
          <note>
            Tyvärr är situationen sådan för Mellanösterns minoriteter att
            det knappt finns några kvar i Mellanöstern. Alla folk lider vid
            krig, men de som riskerar att utrotas är främst minoriteterna.
            Det är de som inte kan försvara sig själva. Det vi har sett i
            Mellanöstern de senaste decennierna är sekterism där man endast
            har kunnat hitta skydd hos sin egen grupp. Det gör att de grupper
            som är minst och svagast kommer att drabbas hårdast.
          </note>
          <note>
            I sitt svar säger utrikesministern att det inte finns någon skillnad
            mellan folkmord och krigsförbrytelser. Jag håller inte med om
            det. Folkmord leder till att en befolkning utrotas och är också
            jus cogens.
          </note>
          <note>
            Därför frågar jag utrikesministern: Är det inte skillnad i grad
            på brottet om det är ett folkmord jämfört med andra typer av krigsförbrytelser?
          </note>
          <note>
            I mina ögon är folkmord jus cogens, och det som Isis gör mot
            yazidierna, assyrierna och andra folkgrupper är ett värre brott
            mot mänskligheten än vad krigsförbrytelser är.
          </note>
          <note>
            När det gäller al-Hasakah måste man säkers tälla att de grupper
            som finns där inte begår brott mot varandra. Det handlar om minoriteter,
            och al-Hasakah är en av de fredligaste krigsregionerna i Syrien.
          </note>
          <note>
            Det finns två alternativ. Det ena är att upprätta en skyddszon.
            Jag hoppas att man tittar noga på om man ska göra det eller inte
            och om det är värt det eller inte.
          </note>
          <note>
            Låt mig göra en jämförelse. Sedan Isis invasion av Irak har en
            tredjedel av den assyriska befolkningen lämnat Irak. Man skyddar
            dem inte, de känner ingen trygghet och de väljer att lämna området
            . Den absolut äldsta syrisk-ortodoxa kyrkan, den som Koranen skriver
            om, uppger att man endast har 15 000 medlemma r kvar i landet.
            Det var över en halv miljon för tio år sedan. Det är en etnisk
            resning och ett folkmord som har skett.
          </note>
          <note>
            Det andra alternativet är självförsvar, det vill säga att ge
            dem vapen så att de kan skydda sig själva.
          </note>
          <note>
            Om man inte kan arbeta med skyddszoner, vad kan man annars göra?
            Kan det inrättas självförsvarsstyrkor? Vad kan man göra för att
            säkerställa att de grupperingar som finns i de områden där minoriteterna
            finns inte strider mot varandra? Jag tror att det är av yttersta
            vikt.
          </note>
          <note>
            Jag förstår att Sverige inte kan göra allt, och Sverige gör otroligt
            mycket när det kommer till humanitärt bistånd. Här har utrikesministern
            mitt fulla stöd. Men jag tror också att om det är någonstans där
            Sverige kan påverka är det i de regioner där det finns minoriteter
            och många som lyssnar. Café Eskilstuna finns i irakiska Kurdistan
            av en anledning. Det finns starka kopplingar. Samma sak gäller
            YPG-styrkorna där det finns väldigt starka kopplingar till Sverige.
            Här kan utrikesministern göra riktig skillnad.
          </note>
          <note>
            Jag skulle vilja höra lite kommentarer på det.
          </note>
          <note type="speaker">
            Anf. 16 FREDRIK MALM (L):
          </note>
          <note>
            Fru talman! Jag förstår inte Sverigedemokraternas resonemang
            om att det inte är den FN-orienterade processen under Staffan
            de Mistura som ska försöka komma i mål med någon sorts vapenvila,
            utan det ska Sverige göra på egen hand.
          </note>
          <note>
            Sverige har inte den geopolitiska tyngden att få dessa parter
            att teckna firma för fred. Om inte FN har klarat det, varför skulle
            vi göra det?
          </note>
          <note>
            Dessutom vet vi att det inte finns något intresse från den syriska
            regimen att ha samtal, av den enkla anledningen att man har överhanden
            i kriget. Vidare är de som är emot regeringen i Syrien så oeniga
            att det inte finns någon som kan teckna firma och leverera fred.
            Därför är samtalsvägen och Genèvesamtalen förmodligen inte särskilt
            fruktsamma, även om de givetvis måste prövas.
          </note>
          <note>
            Fru talman! Min uppfattning är därför att man ska titta mycket
            mer på vad man kan göra i konkret handling, och det finns två
            saker som Sverige skulle kunna göra nu.
          </note>
          <note>
            Det första är, för att anknyta till mitt tidigare inlägg och
            en artikel jag skrev i Dagens Nyheter för ett år sedan, att vi
            måste titta på hur flyktinglägren kan organiseras och demokratiseras,
            för dessa flyktingläger är permanenta, inte temporära. Vi måste
            börja titta på hur beslutsfattandet sker i lägren, hur utbildningen
            ser ut, hur det är med kvinnors och barns rättigheter, hur det
            är med entreprenörskap och så vidare. Dessa läger utvecklas till
            städer, och det måste finnas en tanke för hur den processen ska
            kunna ske.
          </note>
          <note>
            Det andra är att vi när vi nu tar emot fler kvotflyktingar bör
            titta på om det går att specifikt välja ut just hotade minoriteter,
            till exempel flickor som befrias från Islamiska statens slaveri,
            och ge dem kvotstatus i Sverige.
          </note>
          <note type="speaker">
            Anf. 17 SERKAN KÖSE (S):
          </note>
          <note>
            Fru talman! Jag vill också understryka vikten av att följa upp
            Amnestys rapport från oktober 2015. Den är allvarlig och viktig.
            Den pekar på att det finns stora problem i detta område och att
            det sker oacceptabla övergrepp på de mänskliga rättigheterna.
            Därför är det glädjande att utrikesministern poängterade att hon
            kommer att följa upp denna rapport.
          </note>
          <note>
            Vi ser att de stridande parterna i konflikten gör sig skyldiga
            till människorättskränkningar. Då är det viktigt att Sverige är
            en tydlig röst som säger att det är oacceptabelt att kränka de
            mänskliga rättigheterna. Vi måste säga detta tydligt till alla
            parter i konflikten och fortsätta att stå upp för de svaga grupper
            som finns i området: assyrier/syrianer, kurder, kurdiska yazidier
            med flera. Vi ska peka ut dem som begår brott och säga att det
            inte är okej.
          </note>
          <note>
            Det är viktigt att Sverige har en fortsatt dialog med det demokratiska
            självstyre som finns i Rojava. En dialog mellan Sverige och Rojava
            är viktig.
          </note>
          <note>
            Det är också viktigt att få konstaterat att det pågår ett samtal
            med bland annat Assyriska Riksförbundet i Sverige.
          </note>
          <note>
            Man måste fortsätta att samarbeta med dessa grupper för att utveckla
            ett demokratiskt område och ett framtida demokratiskt Syrien.
          </note>
          <note type="speaker">
            Anf. 18 Utrikesminister MARGOT WALLSTRÖM (S):
          </note>
          <note>
            Fru talman! Jag tackar för inläggen.
          </note>
          <note>
            Det är mycket viktigt att vi noga granskar hur biståndsmedel
            används och, så gott det låter sig göras, alltid ser till att
            de inte hamnar i orätta händer eller går till orätta ändamål.
          </note>
          <note>
            Just nu har vi en FN-ledd process, och den ger vi stöd till för
            att hitta en fredlig lösning på konflikten i Syrien. Vi bidrar
            också på många olika sätt bilateralt i våra kontakter med de länder
            som tar emot många flyktingar, till exempel Jordanien. Vi jobbar
            förstås också via EU för att hitta vägar framåt. Det är en mycket
            allvarlig situation och en mänsklig tragedi, både i al-Hasakah-provinsen
            och i andra delar av Syrien. Människor utsätts för ett lidande
            som är svårt för oss att fullt ut förstå. Därför måste denna konflikt
            få ett slut.
          </note>
          <note>
            Precis som det har påpekats av flera av er är det viktigt att
            vi ständigt uppdaterar våra kunskaper och kommer med fler goda
            idéer. Jag tar gärna upp det som Fredrik Malm nämnde. Det är förstås
            viktigt hur vi hanterar flyktinglägren, och alla goda förslag
            är välkomna.
          </note>
          <note>
            Dessutom är det något som jag själv har jobbat med i och med
            att jag har suttit i en högnivåpanel som FN har tillsatt om hur
            humanitär assistans ska utformas framöver. Där handlade viktiga
            förslag om att inte låta ungdomar bli utan skolgång, att se till
            kvinnors behov speciellt, att skapa jobbmöjligheter och så vidare.
            Jag tror att det blir ett tema på det humanitära toppmötet under
            våren.
          </note>
          <note>
            Jag kommer att granska alla sådana här förslag med stort intresse
            och tror att vi kommer att behöva konkreta förslag till hur vi
            förbättrar situa ­ tionen på marken.
          </note>
          <note>
            Dessutom har vi tillsatt en ambassadör speciellt för att följa
            situationen i Syrien. Det betyder att vi känner oss uppdaterade.
            Vi har någon att skicka ut i världen för att se till att vi kommer
            fram med förslag som kan vara riktigt effektiva.
          </note>
          <note>
            Fredlig samexistens är den väg framåt som vi måste eftersträva.
            Därför är den här politiska processen avgörande, både för att
            upprätthålla lag och ordning och för att erbjuda skydd för såväl
            assyrier och syrianer som resten av befolkningen. Vi gör allt
            vi kan för att stödja den politiska processen.
          </note>
          <note>
            Nu är det så att olika befolkningsgruppers självbestämmande är
            en fråga som beslutas av Syriens befolkning. Därför är det en
            fråga som kommer att bli föremål för diskussion. Vi verkar fortsatt
            för att samtliga delar av det syriska samhället ska inkluderas
            i den politiska processen.
          </note>
          <note>
            Jag tycker att det allra viktigaste, oberoende av vilken benämning
            vi ger det lidande som människor drabbas av och som inte minst
            minoriteter utsätts för, är v ad vi gör för att förhindra det
            och vad vi gör för att stötta och hjälpa de människor som är utsatta
            för förföljelse, dödande och lidande. Det är det som vi bör inrikta
            oss på.
          </note>
          <note>
            Och jag åker förstås gärna till Café Eskilstuna nästa gång. Vi
            har ju upptäckt att det svenska inflytandet är så stort att ministrar
            pratar flytande svenska när vi kommer dit. Det betyder förstås
            väldigt mycket att ha de här kontakterna och innebär att vi kan
            ha en mycket öppenhjärtig dialog.
          </note>
          <note type="speaker">
            Anf. 19 MARKUS WIECHEL (SD):
          </note>
          <note>
            Fru talman! Till Fredrik Malm: Sverige ska naturligtvis inte
            på egen hand sköta förhandlingarna, utan det ska ske genom FN.
            Men Sverige borde vara en aktiv part i att trycka på FN så att
            även de grupper som kämpar för självstyre och demokrati i norra
            Syrien ska få bli en del av fredsförhandlingarna. I dag utestängs
            de, vilket Fredrik Malm är väl medveten om. Det är dessutom grupper
            som i dag skyddar extremt många, bland annat kristna människor
            som har flytt kriget i olika delar av landet och som i övrigt
            trakasseras av både islamister och regimen.
          </note>
          <note>
            Särskilt i en tid då Sverige kandiderar till att bli en del av
            FN:s säkerhetsråd kan det vara viktigt att visa varför vi faktiskt
            är värdiga den platsen. Därför tycker jag att regeringen och ministern
            kanske skulle ha ansträngt sig lite mer för att inkludera de här
            grupperna.
          </note>
          <note>
            Fru talman! Sedan har jag en fråga till ministern. Det handlar
            igen om biståndet. Jag förstår att även ministern tycker att bistånd
            ska hamna hos rätt per soner och i rätt organisationer och att
            det inte ska gå till terrorister. Det borde vara en självklarhet.
            Det är just därför som jag tycker att det är lite märkligt att
            regeringen i dag faktiskt skänker pengar till organisationer som
            uppenbarligen har gett pengar till organisationer som al-Nusra.
            Är det ministerns uppfattning att det är okej att Sida eller regeringen
            ser till att biståndsmedel, svenska skattemedel, går till organisationer
            som Islamic Relief eller Syria Recovery Trust Fund?
          </note>
          <note type="speaker">
            Anf. 20 ROBERT HANNAH (L):
          </note>
          <note>
            Fru talman! Det brukar sägas att motsatsen till kärlek inte är
            hat utan likgiltighet, och det är ungefär så jag ser på Svenska
            kyrkans arbete de senaste 20 åren med att hjälpa de utsatta kristna
            minoriteterna i Mellan ­ östern.
          </note>
          <note>
            Jag tror, fru talman, att så länge omvärlden in te ger minoriteterna
            en lösning eller skydd eller ser dem kommer de tvingas att vända
            sig inåt. De kommer då att tvingas att välja mellan en diktator
            och döden.
          </note>
          <note>
            Jag vet att en stor del av minoriteterna i Syrien stöder Asad,
            och det finns en anledning till det. De vill inte ha radikal islamism.
            De vill inte utsättas för döden. De vill kunna stanna kvar där
            de finns. Och det är omvärldens plikt att faktiskt kunna erbjuda
            ett alternativ för de här personerna, för de här grupperna. Görs
            ingenting är jag helt övertygad om att de här minoriteterna kommer
            att vara utrotade.
          </note>
          <note>
            Tidigare fanns det judar i Irak och i Syrien. Var finns de i
            dag? De är utrotade; de finns inte kvar. Tidigare fanns det 200
            000 mandéer i Irak. Var finns de i dag? De är utrotade, dä rför
            att världen inte såg dem. V ärlden ville inte skydda dem.
          </note>
          <note>
            Frågan är då vad man kan göra för att skydda de här grupperna
            eller för att se till att se dem. Det finns två alternativ. Det
            ena är självförsvar, att hjälpa dem till självförsvar och se till
            att de har det. Om det inkluderar vapen eller något annat vet
            jag inte, men någonting måste göras i det perspektivet. Det andra
            alternativet är att upprätta en skyddszon. Det är ungefär de två
            alternativ som omvärlden har om man vill se ett Mellanöstern där
            det finns minoriteter, en etnisk diversifiering och olika folkslag
            och grupperingar.
          </note>
          <note>
            Det är helt avgörande att omvärlden ser att de här minoriteterna
            behöver ett stöd och behöver bli sedda. Man kan bara se på utvecklingen
            i Irak. Syrierna vill inte ha ett Irak. Assyrierna i Syrien vill
            inte leva som assyrierna i Irak gjorde, för de finns knappt kvar.
            De är utrotade, etniskt rensade. I mina ögon är det ett folkmord.
          </note>
          <note>
            Jag uppmanar verkligen utrikesministern att arbeta för just minoriteternas
            situation.
          </note>
          <note type="speaker">
            Anf. 21 Utrikesminister MARGOT WALLSTRÖM (S):
          </note>
          <note>
            Fru talman! Tack så mycket för en viktig debatt! Och tack igen
            för insiktsfulla och kloka inlägg med goda förslag! Det är lätt
            att hålla med, men det är också svårt att se hur det enkelt låter
            sig göras i dagsläget. Det vi alla vill är förstås att få en varaktig
            fred och att arbeta för fred. Då måste vi också rusta för fred,
            därför att konflikten i Syrien är en mänsklig tragedi som måste
            få ett slut.
          </note>
          <note>
            Nu har mer än 250 000 människor dödats , och över 11 miljoner
            syrier befinner sig på flykt. Alla Syriens befolkningsgrupper
            drabbas just nu, men minoriteterna är förstås särskilt utsatta,
            precis som Robert Hannah väldigt klokt säger.
          </note>
          <note>
            Jag tycker inte att man kan utesluta lösningar som skyddszoner.
            Jag har bara försökt påpeka att det kräver att det verkligen blir
            en skyddszon. Jag tror att alla de här åtgärderna kommer att behöva
            diskuteras i de olika sammanhang inom vilka vi verkar för freden.
            Att skicka mer vapen tror jag inte är en lösning på konflikten.
            Men vi måste göra mycket mer för att skydda minoriteterna i Syrien.
            Det kan jag bara hålla med om.
          </note>
          <note>
            FN-processen måste fortsätta, och vi hoppas förstås att samtalen
            kan återupptas i slutet av den här månaden. Nu måste vi också
            sätta press på den syriska regimen och på Ryssland att uppfylla
            de humanitära krav som säkerhetsrådet har ställt och framför allt
            att vi dta förtroendeskapande åtgärder och inte bidra till att
            situationen blir ännu värre i Aleppo eller på andra håll i Syrien.
          </note>
          <note>
            Tack så mycket för debatten!
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellationerna 2015/16:324, 333, 384 och 390
            om situationen i Turkiet
          </note>
          <note type="speaker">
            Anf. 22 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Amineh Kakabaveh, Hans Linde, Desirée
            Pethrus och Fredrik Malm har frågat mig om åtgärder kring den
            pågående politiska situationen i Turkiet. Amineh Kakabaveh har
            också frågat om listningen av PKK som terroristorganisation, Hans
            Linde om det finansiella stödet till Turkiet med anledning av
            migrationssamarbetet och Desirée Pethrus om närvaron av oberoende
            observatörer i landet. Jag väljer att besvara interpellationerna
            i ett sammanhang.
          </note>
          <note>
            Jag känner stor oro över utvecklingen i Turkiet, därför att den
            har gått i negativ riktning när det gäller rättsstat och mänskliga
            fri- och rättigheter, särskilt yttrande- och pressfriheten. Angreppen
            mot journalister och partilokaler är särskilt allvarliga, vilket
            jag också tidigare fördömt.
          </note>
          <note>
            Det är djupt oroande att stridigheterna mellan den turkiska regeringen
            och PKK fortsätter. Tendensen är att motsättningarna tilltar i
            intensitet och omfattning. Konfrontationen sker i stor utsträckning
            i städer i sydöstra Turkiet, inte sällan med undantagstillstånd
            som följd, vilket innebär att civila drabbas hårt. Såväl lokala
            och nationella som internationella organisationer bevakar utvecklingen
            och reser i sydöstra Turkiet. Oberoende observatörer behöver landet
            i fråga däremot samtycka till.
          </note>
          <note>
            Samtidigt är det viktigt att framhålla att vi inom EU aldrig
            kan acceptera terrorism. Som en del i EU:s terrorismbekämpning
            listas sådana organisationer som vid listningstillfället ägnat
            sig åt terroristhandlingar. Listningarna ska grunda sig på exakta
            uppgifter eller fakta som visar att ett beslut har fattats av
            en behörig myndighet beträffande de personer, grupper eller enheter
            som avses i fråga om en terroristhandling, och de ses över regelbundet.
            Vid senaste översynen beslöt EU:s ministerråd att det fanns anledning
            att behålla PKK på denna lista. Sverige driver i detta sammanhang
            en tydlig rättssäkerhetslinje.
          </note>
          <note>
            Konflikten har fundamentala konsekvenser för den politiska utveck
            ­ lingen i Turkiet i stort, för möjligheterna att nå en lösning
            av Syrienkon ­ flikten och bekämpa Daish. Den har även återverkningar
            på EU:s och Tur ­ kiets långsiktiga ambition att utveckla sitt
            samarbete och tillsammans han ­ tera gemensamma utmaningar.
          </note>
          <note>
            Det är avgörande att fredsprocessen snarast återupptas. Det krävs
            ett eldupphör och att den turkiska regeringen initierar en genomgripande
            förhandlings- och reformprocess.
          </note>
          <note>
            Sveriges främsta möjlighet att ha inflytande på utvecklingen
            i Turkiet går genom landets EU-närmande. Regeringen är fortsatt
            en stark företrädare för Turkiets EU-process som det viktigaste
            verktyget att förmå Turkiet att återgå till en reformagenda. Ett
            utvecklat samarbete mellan EU och Turkiet ger EU ökade möjligheter
            att ställa krav och påverka utvecklingen i Turkiet i positiv riktning.
          </note>
          <note>
            Regeringen betonar att detta samarbete även fortsatt måste vara
            värdebaserat och bygga på EU-anslutningsprocessen, som innehåller
            tydliga kriterier och villkor på centrala områden som rättsstat,
            demokrati och mänskliga rättigheter.
          </note>
          <note>
            Toppmötet mellan EU och Turkiet i fjol bekräftade det fördjupade
            samarbetet, med huvudfokus på migrationsområdet. EU:s beslutade
            finansiella stöd för att förbättra levnadsvillkor för och integration
            av de syriska flyktingarna i Turkiet är en del i en bred överenskommelse
            som innehåller åtaganden från båda parter med grund i den gemensamma
            handlingsplanen om migration. Det är nu centralt att EU fortsätter
            leverera på våra åtaganden för att kunna sätta press på och stödja
            Turkiet i att leva upp till sina förpliktelser.
          </note>
          <note>
            Överenskommelsen om fördjupat samarbete innefattar även förnyade
            ansträngningar kring Turkiets EU-anslutningsprocess samt utvidgade
            möjligheter till utrikespolitisk dialog kring utmaningarna i Turkiets
            närområde. Dessa har också kopplingar till Turkiets överväganden
            i förhållande till kurdiska grupperingar inom och utanför Turkiet.
            Om inte fredsprocessen återupptas och hanteras blir det svårt
            att framgångsrikt och långsiktigt utveckla samarbetet mellan EU
            och Turkiet. Jag utgår från att den turkiska regeringen är väl
            medveten om detta.
          </note>
          <note>
            Sverige har en viktig roll genom våra goda kontakter både med
            den turkiska regeringen och med delar av oppositionen. Regeringen
            ämnar fortsätta att utveckla vår bilaterala relation med den turkiska
            regeringen, vår dialog med HDP och den övriga kurdiska oppositionen
            samt med andra relevanta politiska krafter i Turkiet. Sverige
            samarbetar och stöder också det civila samhället som verkar för
            en demokratisk utveckling, där också rättigheterna för olika befolkningsgrupper,
            inklusive den kurdiska, ingår som en viktig del. Det är min avsikt
            att fördjupa dessa bilaterala kontaktytor under det kommande året.
          </note>
          <note type="speaker">
            Anf. 23 AMINEH KAKABAVEH (V):
          </note>
          <note>
            Fru talman! Jag skulle vilja tacka utrikesminister Margot Wallström
            för svaret. Det är positivt att utrikesministern i svaret fördömer
            Turkiets brott mot de civila. Dessvärre måste jag säga att det
            inte räcker med att markera i en skrivelse. Just nu, när vi står
            här, begås brott mot mänskliga rättigheter i de kurdiska delarna.
            Det är viktigt att nämna också Kurdistan och Turkiet och inte
            bara de sydöstra delarna. Det vill Turkiet självt göra, men vi
            i Sveriges riksdag ska inte bara nämna sydöstra Turkiet. Det här
            handlar om de kurdiska delarna, och brottet begås mot kurderna.
          </note>
          <note>
            Vi vet varför detta krig har återupptagits; det sker på grund
            av att Turkiet inte respekterar ett demokratiskt valt parti som
            HDP – ett prokurdiskt parti. Det är Turkiet som begår brott. Det
            hände nu senast i söndags i staden Cizre, där 60 personer som
            hade tagit skydd i en källare mördades brutalt av den turkiska
            milisen. Mer än 40 procent av de kurdiska städerna har nu varit
            belägrade i över sex veckor. Det råder brist på vatten och medicin.
            Bagerierna har inte ens bröd till de civila. Fler än 200 000 människor
            är på flykt i sitt eget land, Kurdistan och Turkiet. Det är allvarligt.
          </note>
          <note>
            Det är bra med bilaterala samtal och dialog med Turkiet. Dessvärre
            har saker skett i decennier både i Turkiet och andra länder. Vad
            har man då gjort? Jo, Erdoğan har stärkt sin position och blivit
            en av de totalitära islamistiska presidenterna i modern tid med
            AKP som regeringsparti i spetsen.
          </note>
          <note>
            Hur kan freden återupptas om den ena parten kallas för terrorist?
            EU vill inte tala med terroristgrupper. Turkiet vill inte heller.
            Vad gör vi då? Den enda vägen till fred nu är att man lyfter bort
            terrorstämpeln från PKK. Ingen vill tala med en terrorgrupp. Ingen
            vill tala med den andra parten, som är kurderna. Vare sig vi vill
            eller inte är PKK en folklig rörelse i kurdernas ögon i Turkiet.
            Det är inte vi som fattar beslut åt kurderna; det gör de själva.
          </note>
          <note>
            Organisationen blev stämplad för många år sedan, och dess ledare
            har suttit i fängelse i 15 år. Men staten bedriver dagligen terror
            mot sitt eget folk, mot kurderna, mot journalisterna och mot andra
            fredliga människor. 1 200 lärare, akademiker och professorer från
            nästan 90 universitet har skrivit under ett upprop och sagt: Vi
            vill inte vara en del av det här. Låt inte Erdoğan tala i vårt
            namn! Bara för att de nämner kurderna kommer de nu att ställas
            inför rätta eller uppmanas att göra det av Turkiet.
          </note>
          <note>
            Turkiet har gjort klart och tydligt, senast i förra veckan, att
            man inte vill att kurderna i Syrien ska få något självstyre eller
            någon möjlighet att andas fred. Erdoğan hotar med att gå in i
            Syrien. Detta berör flyktinguppgörelsen med EU, och där blundar
            tyvärr både Sverige och resten av EU för den oroande utvecklingen
            i Turkiet. Det här måste stoppas.
          </note>
          <note>
            Jag skulle vilja ställa samma fråga som jag redan har ställt:
            Vad har Sverige för planer för att helt enkelt återuppta en fredsprocess
            mellan de två parterna, om detta är möjligt när den ena parten
            är terroriststämplad?
          </note>
          <note type="speaker">
            Anf. 24 HANS LINDE (V):
          </note>
          <note>
            Fru talman! Också jag vill börja med att tacka utrikesministern
            för svaret. Vi måste konstatera att under flera år har utvecklingen
            i Turkiet ensidigt och entydigt gått åt fel håll. President Erdoğan
            har blivit alltmer auktoritär, utrymmet för opposition har kraftigt
            minskat och alla som uppfattas som motståndare för utveckling
            har utsatts för hård repression oavsett om det handlar om kurder,
            miljöaktivister i Istanbul, fackföreningsaktiva, oberoende journalister
            eller frispråkiga akademiker.
          </note>
          <note>
            Samtidigt såg vi i parlamentsvalet i juli att det finns ett växande
            folkligt missnöje i Turkiet med Erdoğans styre. Många människor
            i Turkiet vill ha en annan utveckling. Vi kunde för första gången
            sedan 2002 se hur det styrande AK-partiet förlorade sin majoritet
            i parlamentet. Vi kunde se hur vänsterpartiet HDP klarade 10-procentsspärren,
            med ett tydligt budskap om ett annat Turkiet. Det handlar om fred
            i östra Turkiet och norra Kurdistan, men det är också ett budskap
            om social rättvisa, jämställdhet, hållbar utveckling och hbtq-personers
            rättigheter.
          </note>
          <note>
            Erdoğan och det styrande AK-partiet har besvarat valförlusten
            i somras och det växande folkliga missnöjet med att öka repressionen
            ännu mer och med attacker mot oppositionella röster. Man attackerade
            över 400 människor på HDP:s kontor. Tusentals oppositionella journalister
            och aktivister fängslades, och vi kunde se, i synnerhet i östra
            Turkiet och norra Kurdistan, hur våldet trappades upp i en rad
            städer med kurdisk befolkning.
          </note>
          <note>
            Vi har sett hur våldet sedan har eskalerat steg för steg. Vi
            ser nu att man i flera städer har infört undantagstillstånd och
            utegångsförbud och förhindrat att invånarna får tillgång till
            vatten, el och hälsovård. I bland annat städerna Cizre, Silopi
            och Sur lever befolkningen sedan månader tillbaka under mycket
            svåra förhållanden. Amnesty International har slagit fast att
            de turkiska säkerhetsstyrkorna riskerar livet på 200 000 civila,
            och de har dömt ut Turkiets agerande som kollektiv bestraffning.
            Human Rights Watch rapporterade i december hur de turkiska säkerhetsstyrkorna
            förhindrat att de civila fick tillgång till hälsovård, och man
            krävde ett stopp för de turkiska säkerhetsstyrkornas övergreppskantade
            och oproportionerliga användning av våld.
          </note>
          <note>
            Den 8 februari såg jag att utrikesminister Margot Wallström i
            en tweet uttryckte sin oro över våldet och fördömde övergrepp
            mot civila. I dag uttrycker utrikesministern igen sin oro över
            utvecklingen. Jag tycker att det är bra och positivt att tystnaden
            bryts, för det har varit tyst om situa ­ tionen i Turkiet, i synnerhet
            om situationen i de östra delarna av landet. Det har varit tyst
            från EU:s ledning, från många av EU:s medlemsstater och, måste
            jag nog tyvärr också säga, från den svenska regeringen de se ­
            naste månaderna.
          </note>
          <note>
            Det som jag är förvånad över är att utrikesministern, vare sig
            i sin tweet eller i det svar vi får i dag, inte väljer att tydligt
            kritisera och ställa krav på den turkiska regeringen, de turkiska
            säkerhetsstyrkorna och president Erdoğan.
          </note>
          <note>
            Vi måste konstatera att det inte är några osynliga händer som
            har skapat konflikten i östra Turkiet och norra Kurdistan. Det
            är inte osynliga händer som har drivit fram den här utvecklingen
            som utrikesministern är oroad över. De här omfattande övergreppen
            mot civila som vi ser och det upptrappade våldet är resultat av
            aktiva beslut och en medveten politik. Vi måste våga säga vem
            som ligger bakom detta. Vi måste börja nämna dem som bär huvudansvaret
            vid namn.
          </note>
          <note>
            Utrikesministern har tidigare i den här kammaren inte tvekat
            att rikta uppmaningar till och ställa krav på olika regeringar
            och regimer. Det tycker jag har varit positivt, och därför vill
            jag fråga utrikesminister Margot Wallström: Vilka konkreta krav
            i detta akuta läge ställer Sveriges regering på president Erdoğan
            och hans regering?
          </note>
          <note type="speaker">
            Anf. 25 DÉSIRÉE PETHRUS (KD):
          </note>
          <note>
            Fru talman! Tack, utrikesministern, för svaret! Jag och utrikesminis
            ­ tern träffas lite då och då i EU-nämnden, och då kommer Turkiet
            naturligtvis ofta upp. Jag tror inte att frågan finns med på dagordningen
            inför nästa utrikesministermöte, vilket jag tycker att den borde
            göra, eftersom hela situationen med flyktingkrisen är så aktuell.
          </note>
          <note>
            Det är bra att vi är flera som har skrivit interpellationer rörande
            situa ­ tionen i Turkiet. Vi är fyra interpellanter här i dag,
            och det visar att det finns ett starkt engagemang.
          </note>
          <note>
            Min utgångspunkt har varit det ökade antal rapporter som vi får
            från människor inne i Turkiet som är oerhört oroliga för mediesituationen.
            Yttrandefriheten hotas och journalister angrips och fängslas och
            så vidare, och detta sker i en stat som EU nu för en dialog med
            kring migration och som man ska ge pengar och resurser till.
          </note>
          <note>
            Vi hade lite förhoppningar när den positiva trenden kom och den
            turkiska regeringen började samtala med PKK om en utveckling mot
            fred. Vi hade då förhoppningar om att få se en fredlig utveckling.
            Det vi nu ser är någonting som går i en helt annan riktning, och
            det är det som jag tar upp i min interpellation.
          </note>
          <note>
            Utegångsförbuden gör att matbrist uppstår och många svälter,
            och det drabbar mycket hårt. Jag har fått uppgifter om att det
            är 58 officiella utegångsförbud i åtminstone sju olika städer
            och 19 distrikt. Utegångsförbuden pågår ofta 24 timmar om dagen,
            och det här drabbar 1,3 miljoner människor. Det är alltså ingen
            liten omfattning på det här, utan det är stora städer som Diyarbakır,
            Şırnak, Mardin och Hakkari som berörs.
          </note>
          <note>
            Den turkiska regeringen trappar upp med mer militär närvaro,
            och det här är en oerhört allvarlig utveckling. Enligt uppgifter
            som jag har fått från HDP:s kartläggning har 300 civila dött.
            Tio av dem är offer för PKK:s krigföring. De är alltså också krigförande
            i detta. 400 PKK-stridande har också dött.
          </note>
          <note>
            Det här kan påverka Sverige ur ett säkerhetsperspektiv. Det kan
            påverka EU, då det händer i EU:s närhet. Det kan påverka flyktingströmmarna
            som kan komma att öka även från Turkiet. Jag tänker att Sverige
            då borde vara pådrivande – det här har jag tagit upp i min interpellation
            – för att upprätta en färdplan för förhandlingar om en varaktig
            fred i samråd med kurdiska grupper och för att oberoende nationella
            och internationella observatörer bör ges tillträde till regionen.
            Utrikesministern svarar att landet i fråga behöver samtycka till
            oberoende observatörer.
          </note>
          <note>
            Vad tror utrikesministern krävs för att man ska samtycka, och
            finns det något tryck från Sverige och EU när det gäller detta?
          </note>
          <note type="speaker">
            Anf. 26 FREDRIK MALM (L):
          </note>
          <note>
            Fru talman! Tack så mycket, utrikesministern, för svaret! När
            man tittar på bilder från de här städerna – Cizre och Diyarbakır
            Sur, alltså området innanför ringmuren i Diyarbakır, och flera
            andra städer – ser det ut som att det skulle kunna vara Homs 2012
            eller 2013 eller Aleppo i år. Det är helt ofattbart att man i
            Turkiet, som ska vara kandidatland till Europeiska unionen, västallierat
            och en brygga mellan öst och väst, kör in pansarvagnar i städer
            för att med artilleri och kanoner beskjuta civila hus för att
            det där sitter kurdiska ungdomar med kalasjnikovar. Det är ingen
            som tycker att det finns någon poäng i att föra det kurdiska upproret
            in i städerna. Jag tycker inte det. Men det här svaret från den
            turkiska militären är fullständigt utom all proportion.
          </note>
          <note>
            Om man har någon tanke i Turkiet på att försöka bygga det som
            vi kallar för Hearts and minds har man fullständigt misslyckats.
            Det har man gjort i hela regionen. Det finns väl inget annat land
            i hela Mellanöstern, förutom Syrien, som så fatalt har förstört
            sin egen soft power i Mellan ­ östern de senaste åren.
          </note>
          <note>
            Det är mycket tråkigt att se det här. Jag som liberal skulle
            gärna i framtiden se Turkiet som EU-medlem om landet utvecklas
            till en demokrati. Det är klart. Men vi ser en utveckling som
            går i precis motsatt riktning. Jag tycker att Hans Linde illustrerade
            det bra med beskrivningarna från människorättsorganisationerna.
          </note>
          <note>
            Det handlar inte bara om förtrycket mot kurderna, utan det handlar
            också om hur man agerar mot medierna. Man har en president i det
            här landet som är målsägande i hundratals rättsprocesser mot journalister.
            En av dem, Can Dündar, skrev på Dagens Nyheters kultursidor. Han
            är chefredaktör på Cumhuriyet, som är en av de större tidningarna
            i Turkiet, och ska få ett fängelsestraff på livstid plus 30 år
            för att ha avslöjat hur turkiska säkerhetsstyrkor levererar vapen
            till jihadister i Syrien. Målsägande är president Erdoğan. Det
            är alltså en president som försöker driva sin egen journalistkår
            in i livstids fängelse.
          </note>
          <note>
            Då tycker jag, fru talman, att det är mycket märkligt med reaktionen
            från Europeiska unionens sida. Jag delar även här Vänsterpartiets
            synpunkt att det har varit alldeles för tyst. Framför allt är
            signalerna gentemot Ankara okonkreta. Vad man bör säga till Ankara
            är egentligen fem saker.
          </note>
          <note>
            För det första: Ni måste återuppta fredsprocessen. För det andra:
            Ni måste acceptera demokratiska principer. Man sätter inte journalister
            i fängelse, man stänger inte tidningar och man ger inte människor
            som undertecknar ett upprop fängelsestraff på tiotals år. För
            det tredje: Det krävs en demokratisk konstitution som är till
            för Turkiets medborgare och inte för att den turkiska staten ska
            skydda sig själv gentemot sina medborgare. För det fjärde: Det
            krävs att Turkiet slutar köpa olja av Isis. För det femte: Det
            krävs att Turkiet slutar stödja jihadister i Syrien.
          </note>
          <note>
            Det här är ganska rimliga krav, men de förs inte fram tydligt.
            De förs inte fram för att Europa är blockerat av flyktingkrisen.
            Det är beklämmande, och jag önskar verkligen att den svenska regeringen
            kan tala tydligare och också föra in de här sakerna i samtalen
            med Turkiet. Annars blir det här bara ett simpelt köpslående för
            att Turkiet ska stänga sina gränser.
          </note>
          <note type="speaker">
            Anf. 27 SERKAN KÖSE (S):
          </note>
          <note>
            Fru talman! Jag vill inleda med att tacka alla interpellanter
            för de interpellationer som ni har skrivit. Jag vill också tacka
            utrikesministern för svaret.
          </note>
          <note>
            Interpellanterna har nämnt situationen i Turkiet. Sedan valet
            i juni har våldet i Turkiet eskalerat efter det att regeringspartiet
            AKP förlorade stort. Sedermera tvingades AKP att inleda en typ
            av konflikt som innebar att presidenten – även om han inte är
            partiledare för AKP uppfattas han som det – tvingade fram ett
            nyval som ägde rum i november.
          </note>
          <note>
            Bland annat Diyarbak ı r, eller Amed, Cizre och Silopi i distriktet
            Sur är några av de städer som har varit belagda med utegångsförbud,
            vilket har lett till att civilbefolkningen har varit utan fundamentala
            förnödenheter såsom mat och vatten.
          </note>
          <note>
            Vi har också sett bilder på skadade som har hindrats från att
            söka nödvändig sjukvård och anhöriga som har tvingats att förvara
            sina döda i frysboxar – detta som en följd av utegångsförbudet.
          </note>
          <note>
            I söndags var det 60 människor som hade flytt de pågående striderna,
            gömt sig och sökt skydd i en källarlokal där de mördades brutalt.
            Enligt uppgifter som jag fick i går handlade det om över hundra
            personer. Antalet 60 stämmer inte riktigt.
          </note>
          <note>
            Turkiska medier var snabbt ute och sa att det handlade om att
            60 terrorister hade mördats. Att 60 terrorister gömmer sig i en
            källarlokal och bedriver en väpnad kamp är inte logiskt. Så funkar
            det inte riktigt.
          </note>
          <note>
            Lokala uppgifter bekräftar att det handlar om flera hundra människor
            som är mördade. De tvingades ned i källarlokalen där det detonerade
            två bomber som var riktade mot ett hyreshus. Bilderna visar också
            hänsynslösheten och att grymheten inte har några gränser.
          </note>
          <note>
            Jag vill också tacka utrikesministern för ministerns uttalande
            i måndags då hon fördömde våldet mot de civila.
          </note>
          <note>
            Vi vet att Turkiet har kritiserats flera gånger för sina inhumana
            övergrepp. FN:s kommissionärer har krävt en utredning av militärens
            offensiv och övervåld i Kurdistan. Därför tycker jag att det är
            viktigt att Vänsterpartiet, Kristdemokraterna, Liberalerna och
            Socialdemokraterna är överens om att fördöma det som sker.
          </note>
          <note>
            Vi måste också fortsätta att driva kravet på Turkiet för att
            lösa kurdfrågan med politiska och fredliga medel. Fredrik Malm
            nämnde några, och också vi socialdemokrater uppmanar parterna
            att återgå till fredssamtalen och att fredsprocessen måste återupptas.
          </note>
          <note>
            För att kurdfrågan ska kunna få en möjlig lösning i framtiden
            är det viktigt att fortsätta att ställa krav på Turkiet. Jag återkommer
            till dessa i mitt nästa anförande.
          </note>
          <note type="speaker">
            Anf. 28 Utrikesminister MARGOT WALLSTRÖM (S):
          </note>
          <note>
            Fru talman! Ärade ledamöter! Först och främst vill jag som alla
            andra här uttrycka min sympati för och medkänsla med lokalbefolkningen
            i sydöstra Turkiet. Befolkningen där är hårt drabbad av utegångsförbud
            och stridigheter, inte minst i staden Cizre som Hans Linde, Amineh
            Kakabaveh, Désirée Pethrus och Fredrik Malm lyfte fram i sina
            inlägg. Vi beklagar de många civila dödsoffren. Det är djupt oroande
            att stridigheterna mellan den turkiska regeringen och PKK intensifieras.
          </note>
          <note>
            Det upptrappade våldet försvårar inte bara möjligheterna att
            få till stånd fred och utveckling i Turkiet, utan det riskerar
            också att ytterligare försämra situationen i hela regionen. Det
            gäller inte minst möjligheten att få till stånd en politisk lösning
            på inbördeskriget i Syrien.
          </note>
          <note>
            Under de gångna månaderna har det rapporterats om flera allvarliga
            sammandrabbningar med civila dödsoffer som följd. Förra veckan
            uppmärksammade FN:s kommissionär för mänskliga rättigheter en
            händelse i Cizre där till synes obeväpnade människor med vita
            flaggor sköts till döds av turkiska säkerhetsstyrkor. Det är djup
            oroande, och det måste upphöra.
          </note>
          <note>
            Terrorism i alla dess former måste fördömas. Turkiet har förstås
            rätt att försvara sig, men det måste ske i enlighet med Turkiets
            internationella förpliktelser och åtaganden. Insatserna måste
            ske med proportionalitet och med säkerställande av att civila
            skyddas. Beskjutning av civila är inte acceptabelt och måste i
            varje enskilt fall utredas och de ansvariga måste ställas till
            svars. Jag uppmanar Turkiet att bringa klarhet i den här typen
            av händelser.
          </note>
          <note>
            Jag har sagt det tidigare och säger det igen att det enda sättet
            att få ett slut på våldet och lösa problemen i Turkiet är ju att
            återuppta fredsprocessen. I höstas tog jag på UD här i Stockholm
            emot Selahattin Demirtas, ordförande för HDP. Det var ett starkt
            och väldigt viktigt möte.
          </note>
          <note>
            Under mötet uttryckte jag djup oro över det upptrappade våldet
            i landet. Jag uppmanade också HDP att fortsatt stödja freden.
            Samma budskap ger jag i mina kontakter med min turkiska utrikesministerkollega,
            senast när vi möttes i december i Bryssel.
          </note>
          <note>
            Både regeringen och PKK måste lägga ned sina vapen för att bana
            väg för fredsavtal, och den turkiska regeringen måste initiera
            förhandlingar. Detta är centralt för Turkiets fortsatta demokratisering
            och det har också bäring på landets EU-närmande. Det som sker
            där är avgörande för hela regionens stabilitet. Därför har landets
            alla politiska aktörer ett stort ansvar för att sluta upp bakom
            en politik som bryter våldsspiralen och polariseringen.
          </note>
          <note>
            Å Sveriges vägnar manar jag – och jag vet att EU också gör det
            i alla sammanhang – till krafttag. Den senaste tidens tilltagande
            våldsdåd mot politiskt engagerade medborgare, akademiker, journalister
            och partilokaler upphör.
          </note>
          <note>
            Inskränkningar i yttrandefriheten och i minoritetsrättigheterna
            är oacceptabla och inte förenliga med de krav som följer av ett
            närmande till EU.
          </note>
          <note>
            Ingen behöver tvivla på Sveriges hållning. Vi står upp för fred,
            demokrati och mänskliga rättigheter. Jag har mött uppskattning
            och respekt för Sveriges tydliga röst både från den turkiska regeringen
            och från HDP här i Sverige.
          </note>
          <note>
            När det gäller detta med observatör vill jag bara säga att man
            gott kan diskutera en sådan sak. Men just nu pågår det en EU-process,
            och det finns en närvaro som det är viktigt att använda på bästa
            sätt. Ska man ha internationella observatörer, då krävs det ett
            samarbete också från Turkiets sida. Men jag tycker att man behöver
            många verktyg i sin verktygslåda, och jag har ingenting emot att
            ha detta i verktygslådan.
          </note>
          <note type="speaker">
            Anf. 29 AMINEH KAKABAVEH (V):
          </note>
          <note>
            Fru talman! Tack, Margot Wallström, för ditt engagemang och dina
            ord! Det är väldigt viktigt att Sverige inte gömmer sig bakom
            vad EU säger och tycker. Sveriges självständiga utrikespolitik
            är viktig för att ge röst åt kurderna. Det finns tusentals kurder
            i Sverige, miljontals runt om i Europa och miljontals i Kurdistan.
          </note>
          <note>
            Jag läser noga alla kurdiska tidningar och följer tv, och de
            förväntar sig att Sverige, Margot, har en egen röst. Du är också
            speciell för kurderna och kvinnorna. Det är de kurdiska kvinnorna
            som lider. I Kobane och Rojava är det kurdiska kvinnor som med
            stöd från PKK kämpar mot Daish.
          </note>
          <note>
            Häromdagen sa Erdo ğ an att man inte kommer att tillåta samma
            misstag som 2003 i Kurdistan. Vem är Erdo ğ an egentligen? Han
            frågar USA vem som är deras partner, vi eller kurderna?
          </note>
          <note>
            Senast i går träffade Irans utrikesminister företrädare för Turkiet.
            Då sas det att om kurderna får alldeles för mycket makt kommer
            det att bli oro i regionen. Man ska göra som i Iran, att kurderna
            ska få sina mänskliga rättigheter. Tyvärr har kurderna blivit
            en bricka i andra staters cyniska maktspel. Både i Europa och
            inom de regionala makterna har man spelat dem mot varandra.
          </note>
          <note>
            Varje dag, varje sekund, trampar dessa regimer på kurdernas mänskliga
            rättigheter. Därför måste vi för Sveriges del göra väldigt tydligt
            vad det är för regimer man har att göra med. Erdo ğ an spelar
            ett maktspel i Turkiet. USA åker dit. Sverige för samtal, liksom
            EU. Turkiet passar på i ett sådant här läge, när det är kris och
            flyktingar har vänt sig till Europa.
          </note>
          <note>
            Det kommer tyvärr inte att bli bättre genom att man ger miljarder
            av våra gemensamma tillgångar från Sverige och EU till Erdoğan.
            Vad har han gjort hittills? Jo, han har bombat kurderna och stött
            Daish. Det vet vi. Can Dündar är en av de journalister som har
            avslöjat det, och han ska få livstids fängelse, som Fredrik berättade.
            Det är helt absurt.
          </note>
          <note>
            Det är också helt absurt att 32 unga socialister mördats i staden
            Suruç, liksom 103 fredliga demonstranter i Ankara. Jihadisterna
            har inte åtagit sig dåden. Vem var det då som gjorde det, om det
            inte var statsterrorism av Turkiet? Fortfarande finns det inte
            någon organisation som har sagt att det är den som har gjort det.
            Man måste ställa de här frågorna. Vad håller Turkiet på med? Det
            behövs en stark röst från Margot och Sverige inom EU och FN för
            att stoppa det här och inte ge Erdoğan mer makt, för det som han
            och Turkiet ägnar sig åt är tyvärr ett maktspel och inte en dialog.
            Därför uppmanar jag alla partier, USA, Sverige och FN att göra
            något konkret.
          </note>
          <note type="speaker">
            Anf. 30 HANS LINDE (V):
          </note>
          <note>
            Fru talman! För ett par veckor sedan fick jag på mejlen en lista
            från HDP över civila dödsoffer sedan i juli. På den listan fanns
            det då 283 namn. Sedan dess har den växt ytterligare. De flesta
            av de personer som stod på listan hade skjutits ihjäl av de turkiska
            säkerhetsstyrkorna. Men det ska också nämnas att 10 personer av
            de 283 hade dödats av PKK. Det är viktigt att understryka att
            det finns flera punkter där man med rätta ska kritisera PKK och
            deras agerande. Men man kan inte använda PKK för att ursäkta Erdoğans
            övergrepp.
          </note>
          <note>
            Ansvaret för den turkiska regimens övergrepp vilar bara på den
            turkiska regeringen. Det är president Erdoğan som är ytterst ansvarig
            för de övergrepp som de turkiska säkerhetsstyrkorna nu begår.
            Det är president Erdoğan som är ytterst ansvarig för att människor
            runt om i Turkiet nu fängslas på godtyckliga grunder och på politiska
            grunder. Det innebär också att det är just på president Erdoğan
            som vi måste ställa kraven om att våldet och de politiska och
            godtyckliga arresteringarna ska upphöra. Det är det jag skulle
            önska från Margot Wallström – att man talar klarspråk om president
            Erdoğan och hans regering, för det är som sagt inga osynliga händer
            som har skapat den här utvecklingen.
          </note>
          <note>
            Jag skulle vilja nämna några av de personer som stod på listan
            jag fick över döda civila i Turkiet. Där fanns sjuåringen Baran
            Çağlı från Cizre. Där fanns den 70-åriga kvinnan Hayriye Hüdaverdi
            från Silvan. Där fanns den 81-årige Yusuf Aybi från Silopi. Där
            fanns också den tre månader gamla flickan Miray İnce, som dog
            efter att den turkiska armén hade beskjutit hennes hem med artilleri.
            Det är de här människorna, de här spädbarnen, kvinnorna och åldringarna,
            som den turkiska staten nu kallar för terrorister och hot mot
            rikets säkerhet. Vi måste se att det är de som drabbas och blir
            offer för detta våld.
          </note>
          <note>
            Som tidigare sagts i den här diskussionen blev listan över civila
            dödsoffer än längre i söndags. Då massakrerades över 60 män, kvinnor
            och barn i sydöstra Turkiet, det vill säga norra Kurdistan. Det
            här var inte någon oväntad situation. Amnesty International hade
            varnat i förväg för att människor stängdes in i källare i de här
            områdena och inte hade någon möjlighet att fly undan striderna.
            Det finns nu uppgifter om att Turkiet har använt kemiska vapen
            i den här attacken. Trots det kvalar denna händelse inte in på
            dagordningen när EU:s utrikesministrar ska träffas om ett par
            dagar. Jag måste säga att jag tycker att det är märkligt och sorgligt.
            När dessa övergrepp har skett och så många människor dödats de
            senaste dagarna i ett land som aspirerar på att bli medlem i EU
            kvalar det inte ens in på utrikesrådets dagordning. Jag är förvånad.
            Jag skulle önska att Sverige drev på för att frågan kom upp och
            diskuterades där.
          </note>
          <note>
            Regeringen och Margot Wallström har många gånger upprepat att
            EU i sitt förhållande till grannskapet ska utgå från en mer-för-mer-princip:
            Mer demokratiska framsteg ska ge mer samarbete med EU. Men det
            vi ser i fallet Turkiet är det rakt motsatta: mer för mindre.
            Trots att utvecklingen konsekvent gått bakåt i Turkiet i flera
            år beslutade EU i november att fler kapitel ska öppnas i Turkiets
            medlemskapsförhandlingar med EU, att EU och Turkiet ska ha två
            årliga toppmöten och att EU ska bistå Turkiet med 3 miljarder
            euro, varav de svenska skattebetalarna ska ställa upp med 700
            miljoner kronor – samtidigt som de här övergreppen pågår. Gäller
            inte mer-för-mer-principen Turkiet? Det man skickar är ju en tydlig
            signal om att man är beredd att blunda för de övergrepp som begås
            i Turkiet, om att det för EU:s ledning finns andra intressen som
            är viktigare än att slå vakt om de mänskliga rättigheterna och
            de civilas situation i Turkiet.
          </note>
          <note type="speaker">
            Anf. 31 DÉSIRÉE PETHRUS (KD):
          </note>
          <note>
            Fru talman! Jag tackar ännu en gång utrikesministern för svaret.
          </note>
          <note>
            Det är bra om utrikesministern försöker trycka på för att i alla
            fall få in oberoende observatörer, framför allt där utegångsförbud
            gäller, för att på något sätt försöka få till stånd en förändring.
            Kanske vet ingen exakt hur det ska gå till, men jag tror att vi
            på olika sätt på allvar måste försöka se till att det blir en
            förändring, för den situation som nu råder i de kurdiska områdena
            är totalt ohållbar.
          </note>
          <note>
            Som sagt är det inte så att detta bara hotar kurder och de kurdiskdominerade
            områdena, utan det hotar hela Turkiet. Det hotar syriska flyktingar
            som behöver komma till trygga områden, och det hotar också Europas
            säkerhet. Det här är alltså oerhört viktigt. Jag vill verkligen
            betona ytterligare att EU måste driva på för att man ska återuppta
            fredsförhandlingarna mellan PKK och Turkiet och även driva på
            när det gäller utvecklingen för mänskliga rättigheter och demokrati.
          </note>
          <note>
            Jag skulle vilja använda lite av tiden i mitt andra inlägg till
            något som även Hans Linde var inne på: stödet till Turkiet samt
            toppmötet mellan EU och Turkiet som ägde rum för inte så länge
            sedan. Vi har sagt att vi ska skicka 3 miljarder euro till Turkiet
            för att de ska ta sig an flyktingsitua ­ tionen, varav 700 miljoner
            kronor tydligen ska komma från Sverige. Man ska också snabba på
            EU-anslutningen. Medierna säger att Turkiet har haft 8 miljarder
            dollar i flyktingkostnader. Det är ungefär 300 000 flyktingar
            som finns i olika läger som Turkiet har hand om och bekostar.
            Men de andra som finns ute i samhället, över 1 ½ miljon människor,
            får vad jag förstår inget ekonomiskt stöd utan får klara sig själva.
          </note>
          <note>
            Turkiet har haft flyktingkostnader på ungefär 67 miljarder kronor
            hittills. För Sveriges del beräknar Migrationsverket att kostnaden
            i år kommer att vara 60 miljarder, och då har jag inte räknat
            in alla kostnader för kommunerna – kostnaderna för skola och alla
            andra omkostnader. Turkiet har 80 miljoner invånare, och Sverige
            har 10 miljoner invånare. Deras kostnader är i förhållande till
            de svenska kostnaderna nästan ingenting, känner man då. Vad är
            det vi egentligen skickar in pengar till när vi skickar dem till
            Turkiet? Sker det av välvilja? Vad anser utrikesministern att
            vi ska få för de här pengarna? Om det är så att vi skickar pengar
            dit och de inte kommer flyktingar till del direkt är det allvarligt.
            Om vi inte kommer att se en demokratiseringsprocess i Turkiet
            utan det eskalerar och går i helt fel riktning har vi inte heller
            uppnått någonting. Men 700 miljoner kronor från svenska skattebetalare
            ska gå till Turkiet, som vi inte kan lita på just nu.
          </note>
          <note>
            Vi måste få garantier, menar jag, från Turkiet. Om det är så
            att Sverige ska skicka 700 miljoner av skattebetalarnas pengar
            ska de också lova demokratisering. Ett stopp på de här krigshandlingarna
            måste komma till stånd direkt.
          </note>
          <note>
            Jag skulle vilja att utrikesministern utvecklar hur hon och EU
            avser att driva på i den frågan.
          </note>
          <note type="speaker">
            Anf. 32 FREDRIK MALM (L):
          </note>
          <note>
            Fru talman! Det har sagts mycket klokt, tycker jag, i den här
            debatten. Det verkar som att vi är ganska överens. Men det som
            är kärnan i den kritik som i alla fall jag har gentemot regeringen
            och i vidare mening gentemot Europeiska unionen – det är det som
            det handlar om – är att man återigen riskerar att gå in i en relation
            med en auktoritär stat som enbart är någon sorts köpslående för
            att den staten ska hålla flyktingar i schack och så vidare. Det
            är den typen av relation man hade med Libyen under Gaddafi. Då
            sa man: Vi köper in olja i utbyte mot att du inte låter dina medborgare
            ta sig över Medelhavet till oss. Så var det i grund och botten.
          </note>
          <note>
            De som tidigare kallades för moderate arab states är alla de
            arabstater som fick uppror för några år sedan. Det var liksom
            mot hela det här arrangemanget, där västvärlden inte fokuserar
            på mänskliga rättigheter och demokrati utan bara går in i någon
            sorts relation som bygger på kallhamrade cyniska särintressen
            eller nationella intressen men som inte har några inslag och påtryckningar
            för demokrati och mänskliga rättigheter.
          </note>
          <note>
            Det är väldigt bekymmersamt att man återigen riskerar att gå
            i den fällan. Ett problem med detta är att Turkiet i dag i sig
            är en källa till instabilitet i regionen, inte till stabilitet.
            Turkiets Syrienpolitik och systematiska stöd till extremistiska
            jihadistiska rebeller i Syrien har bidragit till att driva människor
            på flykt. Turkiets ointresse av att en del av de flyktingar som
            finns där kan integreras i Turkiet och det svaga stödet till flyktingar
            innebär också att människor flyr. Och belägringarna av städerna
            i sydöstra delarna av Kurdistan bidrar till detta.
          </note>
          <note>
            Fru talman! Den kurdiska frågan är det största hindret för en
            demokratisering i Turkiet i dag. Landet har en rad andra problem,
            men den kurdiska frågan är så att säga kärnan i problematiken.
          </note>
          <note>
            För att frågan ska lösas krävs det en attitydförändring i Ankara.
            Faktum är att den turkiska politiken gentemot kurderna kan sammanfattas
            ganska enkelt. På 80-talet sa Turkiet: Det finns inga kurder.
            Nähä, vilka är de? Det är bergsturkar, sa man då. Sedan gick det
            lite tid, och då erkände Ankara: Jo, kurderna finns. Kurderna
            existerar, men det finns ingenting som heter det kurdiska språket
            – det finns inte. Nähä, vad är det? Det är en dialekt i turkiskan.
            Det sa man då, fast det är två helt olika språkgrupper. Sedan
            sa man: Jo, kurderna existerar. Det kurdiska språket existerar
            också. Men det finns ingenting som heter Kurdistan. Nähä, vad
            är det? Ja, det är våra sydöstra provinser, vårt sydöstra problem,
            sa man. Sedan gick det lite mer tid. För fyra fem år sedan sa
            man: Ja, kurderna existerar. Det kurdiska språket existerar. Kurdistan
            existerar också men inte i Turkiet, bara i Irak.
          </note>
          <note>
            Där står man nu i Turkiet. Den defensiva attityden från den turkiska
            statsmakten bygger i grund och botten på att man upplever att
            man inte kan hantera den kurdiska frågan när kurderna blir större
            och vill ha autonomi och blir mer intressanta för västvärlden
            och så vidare. Det är det attitydskiftet som inte har kommit till
            stånd i Turkiet. Hade det kommit till stånd hade man inte attackerat
            de här städerna med tanks och dödat de här ungdomarna.
          </note>
          <note type="speaker">
            Anf. 33 SERKAN KÖSE (S):
          </note>
          <note>
            Fru talman! När det gäller kurdfrågan tror jag att man ska diskutera
            både kortsiktigt och långsiktigt. Det kortsiktiga har vi berört
            ganska tydligt. Man måste upphöra med belägringen av de här städerna,
            och det militaristiska synsättet måste på något sätt upphöra.
            Men jag tror också att man måste kunna diskutera frågan utifrån
            ett långsiktigt perspektiv.
          </note>
          <note>
            Framför allt handlar det om att Turkiet måste upphöra med sin
            förnekelsepolitik. Det går inte längre att förneka det kurdiska
            folkets identitet, existens och rätt till självbestämmande. Rätten
            till självbestämmande är en allmänt accepterad rättighet. Respekten
            för olika folkgruppers kulturella integritet är en nyckel när
            det gäller att leva i fred och samförstånd i Turkiet.
          </note>
          <note>
            Rätten till självbestämmande beskrivs av FN som den mest centrala
            av alla mänskliga rättigheter. Det är en förutsättning för förverkligande
            av övriga mänskliga rättigheter och grundläggande friheter.
          </note>
          <note>
            Sedan handlar det om att fredsförhandlingarna, som också utrikesministern
            varit inne på, mellan staten och PKK måste återupptas. Det har
            vi socialdemokrater påpekat gång på gång när vi har varit i Turkiet
            och besökt vårt systerparti HDP men också representanter för den
            turkiska regeringen, AKP. Fredsförhandlingarna måste återupptas.
          </note>
          <note>
            Staten måste också garantera det kurdiska folkets mänskliga fri-
            och rättigheter. De militära aktioner som nu bedrivs måste stoppas.
            Samtidigt måste man se till att PKK lägger ned sina vapen och
            kan inleda fredsförhandlingar. Landet måste intensifiera sitt
            arbete med en ny konstitution, en inkluderande konstitution, där
            respekten för de mänskliga fri- och rättigheterna finns. Journalister
            som fängslats måste släppas. Tidningar har stängts – man måste
            sluta med det. Det handlar om sociala medier med mera. Arbetet
            när det gäller rätten till yttrandefrihet måste fortsätta.
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 6 Frågestund
          </note>
          <note type="speaker">
            Anf. 34 TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            klimat- och miljöminister Åsa Romson, statsrådet Kristina Persson,
            statsrådet Åsa Regnér och statsrådet Helene Hellmark Knutsson.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Klimat- och miljöminister Åsa Romson besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Fördelningen av statliga forskningsmedel
          </note>
          <note type="speaker">
            Anf. 35 ANNIKA ECLUND (KD):
          </note>
          <note>
            Herr talman! Jag har en fråga till statsrådet Hellmark Knutsson.
          </note>
          <note>
            Det finns i dag en växande efterfrågan på religionsvetenskaplig
            forskning, och det finns tre enskilda teologiska lärosäten som
            bedriver sådan forskning.
          </note>
          <note>
            Sedan lång tid tillbaka har de teologiska högskolorna inte fått
            ekonomisk ersättning för den forskningsanknutna utbildning som
            de bedriver, detta trots att andra enskilda utbildningssamordnare
            får statliga forskningsanslag. Statliga högskolor och universitet
            och enskilda utbildningsanordnare förutsätts ju ge en forskningsanknuten
            utbildning, och staten finansierar 80 procent av forskningen vid
            landets högskolor och universitet. Därför borde statliga forskningsmedel
            kunna fördelas rättvist.
          </note>
          <note>
            Anser statsrådet Hellmark Knutsson att samma villkor för tilldelning
            av statliga forskningsmedel ska gälla för statliga och enskilda
            utbildningsanordnare?
          </note>
          <note type="speaker">
            Anf. 36 Statsrådet HELENE HELLMARK KNUTSSON (S):
          </note>
          <note>
            Herr talman! Tack för frågan, Annika Eclund! Det är som sagt
            ingen ny fråga, men det är helt riktigt att principen länge har
            varit att basanslag, alltså den tilldelning av medel som går direkt
            till högskolor och universitet utan konkurrensutsättning, inte
            fördelas till de enskilda högskolorna. Där är det utbildningsplatser
            i första hand som fördelas ut.
          </note>
          <note>
            Nu har det skett en förändring så att man också har fördelat
            forskningsanslag för att garantera kvaliteten i utbildningen.
            Detta har framför allt varit knutet till de utbildningssatsningar
            som den förra regeringen men också den här regeringen har gjort,
            till exempel inom vårdområdet.
          </note>
          <note>
            Nu pågår arbetet med nästa forskningspolitiska proposition, och
            då finns anledning att diskutera om det ska vara en ny princip
            eller om det som har gällt ska fortsätta gälla. Vi kommer därför
            att återkomma till den här frågan framöver.
          </note>
          <note type="speaker">
            Anf. 37 ANNIKA ECLUND (KD):
          </note>
          <note>
            Herr talman! Tack, statsrådet, för svaret!
          </note>
          <note>
            En av de här skolorna, Johannelunds teologiska högskola, har
            inte fått antalet utbildningsplatser uppförhandlade sedan 2003.
            Som jag sa finns det en stor efterfrågan på den här utbildningen.
            I dag sker en överproduktion, samtidigt som skolan får ersättning
            för en nivå från 2003.
          </note>
          <note>
            Är statsrådet villig att korrigera ersättningen så att den mer
            överensstämmer med efterfrågan på utbildningsplatser och den produktion
            som faktiskt sker?
          </note>
          <note type="speaker">
            Anf. 38 Statsrådet HELENE HELLMARK KNUTSSON (S):
          </note>
          <note>
            Herr talman! Tack för den uppföljande frågan!
          </note>
          <note>
            Det är ju så att det står universitet och högskolor fritt att
            både dimensionera utbildningen och göra utformningen av den utifrån
            de nationella mål vi har. För enskilda lärosäten gäller det att
            man måste ansöka om tillstånd för examen.
          </note>
          <note>
            De satsningar som vi gör på extra utbildningsplatser är ofta
            kopplade till olika typer av brister, men det finns också fria
            platser.
          </note>
          <note>
            Ett nordiskt pantsystem
          </note>
          <note type="speaker">
            Anf. 39 THOMAS FINNBORG (M):
          </note>
          <note>
            Herr talman! Jag har en fråga till miljöminister Åsa Romson.
            Det gäller pant i Norden som vi har diskuterat tidigare, senast
            i Reykjavik i oktober i höstas.
          </note>
          <note>
            I december kom det ett svar från regeringen till Nordiska rådet
            när det gäller rekommendationen om bilaterala avtal mellan olika
            länder i Norden. Tyvärr var det ett negativt svar med hänvisning
            till att pantsystemet fungerar bra i Sverige.
          </note>
          <note>
            Min fråga är: Kan det vara riktigt att miljöministern tycker
            att insam ­ lingen av aluminiumburkar fungerar bra när minst 30
            procent, eller 300 miljoner burkar, som konsumeras i Sverige inte
            omfattas av pantsystemet? Ca 14 procent återvinns i det normala
            systemet, och 86 procent hamnar på andra ställen. Är detta hållbart
            för framtiden?
          </note>
          <note type="speaker">
            Anf. 40 Klimat- och miljöminister ÅSA ROMSON (MP):
          </note>
          <note>
            Herr talman! Tack för en angelägen fråga om hur vi får ett pantsystem
            och en återvinning av burkar och eventuellt också flaskor som
            fungerar i Sverige, i Norden och också i våra grannländer.
          </note>
          <note>
            Det är riktigt att inom ramen för Nordiska rådets samarbete har
            frågan om ett nordiskt pantsystem och andra utökningar av pantsystemet
            interna ­ tionellt diskuterats under en längre tid. Det vi ser
            i utvärderingsrapporter och liknande är att vi inte vill ändra
            ett system som i grunden fungerar väldigt bra, vilket det svenska
            pantsystemet för dryckesförpackningar på burkar gör, utan vi vill
            snarare söka möjligheter genom bilaterala avtal.
          </note>
          <note>
            Precis som Danmark nu gör med Tyskland kan Sverige säkra en ännu
            bättre återvinning av pant den bilaterala vägen. Det är den vägen
            vi söker.
          </note>
          <note type="speaker">
            Anf. 41 THOMAS FINNBORG (M):
          </note>
          <note>
            Herr talman! I den skrivelse vi fick senast nämndes inte någonting
            om bilaterala avtal, så vi reagerade och funderade på om det här
            var en hållbar utveckling. Vad är detta, tänkte vi.
          </note>
          <note>
            Vi har ju sett att Danmark håller på att bilda ett bilateralt
            avtal med en delstat i Tyskland. Finland och Lettland pratar också,
            men det är Sverige som ligger som nummer två vad gäller import
            av burkar och PET-flaskor, så det är ju extra viktigt att vi tittar
            på det här och kanske tar fram en bra statistik. Det saknar vi
            ofta, framför allt nu när PET-flaskorna kommer med också.
          </note>
          <note type="speaker">
            Anf. 42 Klimat- och miljöminister ÅSA ROMSON (MP):
          </note>
          <note>
            Herr talman! Den information som jag fick senast på Nordiska
            rådet var just att även Sverige söker den bilaterala vägen till
            exempel med Tyskland när det gäller detta.
          </note>
          <note>
            Jag kan återkoppla och säkra att den processen är på gång, men
            det är den information jag har, och jag är precis som ledamoten
            angelägen om att vi kan återvinna så mycket av den goda resurs
            som aluminiumburkarna innehåller så många gånger som möjligt i
            Sverige, i Norden och i Europa.
          </note>
          <note>
            Bemanningen i äldreomsorgen
          </note>
          <note type="speaker">
            Anf. 43 KRISTINA NILSSON (S):
          </note>
          <note>
            Herr talman! Min fråga är till äldreminister Åsa Regnér.
          </note>
          <note>
            Det är så att jag har ägnat den största delen av både mitt yrkesliv
            och mitt politiska engagemang åt äldreomsorgen. Under en ganska
            lång följd av år har jag upplevt att de anställda blir alltmer
            pressade. Man har svårt att få tiden att räcka till, och man känner
            ofta att man inte riktigt ger den kvalitet som man önskar att
            man kunde ge. Man känner helt enkelt frustration över att inte
            göra ett tillräckligt bra jobb.
          </note>
          <note>
            Vi vet också att vi har ett mycket stort rekryteringsbehov just
            inom den här verksamheten, och vi behöver många utbildade undersköterskor.
          </note>
          <note>
            Därför vill jag fråga ministern: Vilka åtgärder planerar ministern
            för att säkerställa bemanningen i äldreomsorgen?
          </note>
          <note type="speaker">
            Anf. 44 Statsrådet ÅSA REGNÉR (S):
          </note>
          <note>
            Herr talman! Tack för den här frågan, som är väldigt viktig!
            Äldreomsorgen är, som jag ser det, ett av de största ansvarsområdena
            som en regering och ett land har.
          </note>
          <note>
            Regeringen har tagit beslut om bemanning till äldreomsorgen på
            2 miljarder per år. De här medlen gick åt väldigt snabbt när vi
            började betala ut dem. Jag var senast häromdagen på ett äldreboende
            där man hade kunnat lägga om scheman med ny personal så att alla
            kan jobba heltid. De används väldigt mycket.
          </note>
          <note>
            Vi har också i dag i regeringen tagit beslut om en förordning
            som förtydligar kommuners och anordnares ansvar när det gäller
            att se till att det finns bemanning dygnet runt som kan komma
            utan dröjsmål. Detta är en efterlängtad förstärkning som är bra
            både för boende och för personal.
          </note>
          <note>
            I år har vi också 200 miljoner för kompetensutveckling i äldreomsorgen,
            och jag har också tillsatt en utredning som ska titta på kvalitet
            i stort, nu och i framtiden, när det gäller äldreomsorg.
          </note>
          <note type="speaker">
            Anf. 45 KRISTINA NILSSON (S):
          </note>
          <note>
            Herr talman! Jag får tacka ministern så mycket för svaret, som
            jag tror gläder väldigt många. Det är efterlängtat.
          </note>
          <note>
            Min följdfråga blir då: Hur säkerställer vi att det verkligen
            blir den äldres behov som styr vad medlen används till?
          </note>
          <note type="speaker">
            Anf. 46 Statsrådet ÅSA REGNÉR (S):
          </note>
          <note>
            Herr talman! Jag utgår från den frågan hela tiden. Jag gör själv
            en äldreresa genom Sverige och tittar på hur äldreomsorgen ser
            ut och organiseras i olika kommuner.
          </note>
          <note>
            Jag får se många goda exempel. Regelverket säger att man ska
            utgå från de äldre kvinnorna och männen som befinner sig i äldreomsorgen.
            Jag ser också många goda exempel på det i verkligheten. Dock hoppas
            jag att de förstärkningar som nu görs – bemanningssatsningen är
            den historiskt största – ytterligare kan säkerställa att det blir
            så i verkligheten.
          </note>
          <note>
            Gemensamma nordiska gränskontroller
          </note>
          <note type="speaker">
            Anf. 47 ARON EMILSSON (SD):
          </note>
          <note>
            Herr talman! Min fråga riktar sig till samarbetsminister Kristina
            Persson.
          </note>
          <note>
            Vi kan konstatera att asyltrycket mot vårt land har varit ohållbart,
            och vi ser i grunden positivt på skärpt kontroll över våra gränser.
          </note>
          <note>
            Samtidigt är många av oss engagerade i det arbete som ständigt
            pågår för att långsiktigt avlägsna gränshinder inom Norden. Interna
            nordiska gränshinder innebär en prövning för nordisk mobilitet
            och är inte långsiktigt hållbart.
          </note>
          <note>
            Det vore intressant att se över möjligheten att införa gemensamma
            nor ­ diska yttre gränskontroller eftersom EU:s yttre gräns i
            mångt och mycket kollapsat. Det är nu reellt en möjlighet eftersom
            den danske statsministern Lars L ø kke Rasmussen har öppnat för
            förslaget. Ministern har själv initie ­ rat en arbetsgrupp för
            en långsiktig gemensam nordisk lösning. Samtidigt finns en viss
            oro för att konkreta förslag saknas.
          </note>
          <note>
            Hur vill ministern gå vidare med att ta ett gemensamt initiativ
            från ord till handling med sina nordiska kollegor?
          </note>
          <note type="speaker">
            Anf. 48 Statsrådet KRISTINA PERSSON (S):
          </note>
          <note>
            Herr talman! Tack för frågan!
          </note>
          <note>
            Jag är lika angelägen som frågeställaren om att vi ska ha öppna
            gränser i Norden. Vi har med framgång avlägsnat hinder med hjälp
            av Gränshinderrådet under det gångna året. Förhoppningen är att
            denna situation inte ska vara under för lång tid. Det finns även
            ett stort intresse i den nordiska kretsen för ett nära samarbete.
          </note>
          <note>
            Förslaget från L ø kke Rasmussen, som vi berörde som hastigast
            när vi sågs förra veckan i Helsingfors, är intressant. Jag hoppas
            att förslaget kommer att diskuteras. Men det är migrationsministrarna
            som har ansvaret för att komma överens i frågorna. Så sent som
            för två dagar sedan var det ett möte mellan vår migrationsminister
            och den danska kollegan i Köpenhamn, men då kom inte frågan upp.
            Den kommer förmodligen att tas upp lite längre fram. Bland annat
            kommer statsministrarna att ha ett möte om de nordiska frågorna.
          </note>
          <note type="speaker">
            Anf. 49 ARON EMILSSON (SD):
          </note>
          <note>
            Herr talman! Tack för svaret! Jag hör naturligtvis att det finns
            ett intresse.
          </note>
          <note>
            Samtidigt är det viktigt för gränspendlare i dag och för tillväxt
            i morgon att frågorna löses långsiktigt och inte blir hyllvärmare
            eller begravs i någon form av långsiktig utredning.
          </note>
          <note>
            Kan ministern säga något mer konkret om när man tror sig kunna
            redogöra för ett skarpt nordiskt förslag som tagits fram i samråd?
          </note>
          <note type="speaker">
            Anf. 50 Statsrådet KRISTINA PERSSON (S):
          </note>
          <note>
            Herr talman! Jag vågar inte tala om tidpunkter, men det pågår
            hela tiden många kontakter i frågorna i Norden. Vi kommer att
            fortsätta både i den större nordiska gruppen och förstås ännu
            intensivare i den svensk-danska kontexten. Det är där vi har de
            stora strömmarna av människor som kommer och id-kontrollerna.
            Det kommer säkert att hända saker framöver i diskussionerna.
          </note>
          <note>
            Köttkonsumtionen som en del av livsmedelsstrategin
          </note>
          <note type="speaker">
            Anf. 51 ANNIKA QARLSSON (C):
          </note>
          <note>
            Herr talman! Min fråga är till klimat- och miljöminister Åsa
            Romson.
          </note>
          <note>
            Centerpartiet ser behovet av och vikten av att ha mycket närproducerade
            och lokalproducerade livsmedel i Sverige. Det minskar bland annat
            behovet av transporter, och det råder hög och god kvalitet på
            livsmedlen eftersom det finns en omfattande djurskyddslag och
            antibiotikaanvändningen är minimal. Sett i skenet av vad som har
            hänt den senaste veckan är frågan än mer påtaglig.
          </note>
          <note>
            Näringen har det tufft. Delar av näringen går på knäna, och det
            behöver göras insatser och vidtas åtgärder.
          </note>
          <note>
            Regeringen arbetar med en livsmedelsstrategi, som många i näringen
            bedömer är viktig för att se på möjligheterna framöver. Ansvarig
            minister har sagt att han inte vill se ett mål för minskad köttkonsumtion.
            Är det regeringens samlade synpunkt, klimat- och miljöminister
            Åsa Romson, att det inte ska finnas ett sådant mål för livsmedelsstrategin?
          </note>
          <note type="speaker">
            Anf. 52 Klimat- och miljöminister ÅSA ROMSON (MP):
          </note>
          <note>
            Herr talman! Jag är lika angelägen som ledamoten om att det ska
            bli en ökad produktion av livsmedel i Sverige. Produktionen ska
            vara av god kvalitet, vilket den är i dag. Sett i relation till
            konkurrensen utifrån är produktionen satt under stark press.
          </note>
          <note>
            Svaret på att samla näringen och skapa ett mer samlat regelverk
            är livsmedelsstrategin. Den är produktionsfokuserad, det vill
            säga hur näringen kan stärkas genom att Sverige blir en bättre
            och större matproducent. I den delen uppfyller inte den strategin
            några mål av det vidare slaget när det gäller hela den svenska
            miljöpolitiken i form av avtryck globalt i fråga om resursutnyttjande.
            Det är en stor fråga när det gäller köttkonsumtionen. Det här
            är en produktionsstrategi som jag är positiv till.
          </note>
          <note type="speaker">
            Anf. 53 ANNIKA QARLSSON (C):
          </note>
          <note>
            Herr talman! Låt mig se om jag har tolkat svaret rätt: Det ska
            inte ingå något mål om minskad köttkonsumtion. Miljöministern
            får rätta mig om jag uppfattade fel.
          </note>
          <note>
            Det är intressant att titta i regeringspartiernas program och
            se vilka förslag som finns som berör en sådan strategi. Där framgår
            att Miljöpartiet länge har drivit på för att införa en köttskatt.
            Är det en fråga som kommer upp i diskussionerna kopplat till livsmedelsstrategin?
          </note>
          <note type="speaker">
            Anf. 54 Klimat- och miljöminister ÅSA ROMSON (MP):
          </note>
          <note>
            Herr talman! Miljöpartiet har inte med i sitt partiprogram att
            införa köttskatter. Däremot är vi för att med hjälp av olika styrmedel
            säkra att det svenska miljöavtrycket globalt och inhemskt minskar.
            Där är animaliekonsumtionen en starkt drivande faktor.
          </note>
          <note>
            Det vi kan se hända nu är vad som har kommit med i den förstärkta
            lagstiftningen för upphandling, nämligen att ge mer stöd till
            kommunerna, till skolmåltider, till upphandling av mer vegetariskt
            och för högre kvalitet på köttet. Det är strategin för att minska
            köttkonsumtionen.
          </note>
          <note>
            Innehållet i livsmedelsstrategin
          </note>
          <note type="speaker">
            Anf. 55 JONAS JACOBSSON GJÖRTLER (M):
          </note>
          <note>
            Herr talman! Jordbrukssektorn har bland annat på grund av svenska
            särkrav det tufft. Livsmedelssektorn skulle kunna producera mer
            av det som konsumeras i landet och samtidigt exportera mer till
            andra länder. Det skulle skapa fler arbetstillfällen i hela landet.
          </note>
          <note>
            För att förbättra konkurrenskraften i sektorn pågår ett arbete
            med att ta fram en livsmedelsstrategi, men olyckligt nog försöker
            en del aktörer att smyga in andra frågor i strategin.
          </note>
          <note>
            Det är förvisso förvånande att landsbygdsministern tidigare i
            veckan visade sig ha ganska dålig koll på flera frågor när det
            gäller köttkonsum ­ tion, miljö och klimat. Men han hade helt
            rätt i att frågorna inte hör hemma i livsmedelsstrategin. Tyvärr
            var beskeden inte lika tydliga från andra re ­ presentanter för
            regeringspartierna.
          </note>
          <note>
            Står regeringen fast vid uppfattningen att livsmedelsstrategin
            ska fokusera på konkurrenskraften för livsmedelsbranschen och
            inte blanda in frågor som till exempel konsumtion av enskilda
            livsmedel som kött?
          </note>
          <note type="speaker">
            Anf. 56 Klimat- och miljöminister ÅSA ROMSON (MP):
          </note>
          <note>
            Herr talman! Jag svarade på den frågan i mitt förra inlägg.
          </note>
          <note type="speaker">
            Anf. 57 JONAS JACOBSSON GJÖRTLER (M):
          </note>
          <note>
            Herr talman! Då ska det uppfattas som att det inte kommer att
            vara något annat fokus än på produktionen i livsmedelsstrategin,
            vilket i så fall är glädjande. Det välkomnar jag.
          </note>
          <note>
            I diskussionen tidigare i veckan framfördes från flera håll krav
            på att införa en köttskatt. Det anknyter till frågan tidigare.
          </note>
          <note>
            Kommer regeringen att föreslå införandet av en sådan köttskatt
            under mandatperioden?
          </note>
          <note type="speaker">
            Anf. 58 Klimat- och miljöminister ÅSA ROMSON (MP):
          </note>
          <note>
            Herr talman! Nej, regeringen har inga planer på att införa en
            köttskatt. Det regeringen har gjort för vårt samlade miljöavtryck
            och för att få en mer hälsosam matkonsumtion i landet är att ta
            fram uppdaterade kostråd, en upphandlingslagstiftning som stöder
            skolor och landsting som vill fokusera på kvalitetsmat och därmed
            väljer mer frukt och grönt och svenskt kött framför andra konstellationer
            av matvaror. På det sättet driver regeringen på inte bara en kvalitetsproduktion
            i Sverige utan också för hälsosammare måltider.
          </note>
          <note>
            Hatet mot politiskt aktiva kvinnor
          </note>
          <note type="speaker">
            Anf. 59 LAWEN REDAR (S):
          </note>
          <note>
            Herr talman! Jag har en fråga till jämställdhetsminister Åsa
            Regnér.
          </note>
          <note>
            Gårdagens SVT-program Uppdrag granskning handlade om angreppen
            mot kvinnor för deras politiska verksamhet och engagemang. Det
            handlar om riksdagsledamöter, kommunpolitiker, journalister, opinionsbildare
            och andra engagerade kvinnor i offentligheten som får motta hat,
            sexistiska hot och andra hot på grund av deras politiska engagemang.
          </note>
          <note>
            Rättegången i Lunds tingsrätt är unik i sitt slag eftersom processen
            just handlar om det. Det var ofantligt många med politiska uppdrag
            som hade fått motta politiska hot. Syftet är helt uppenbart. Det
            politiska motivet gärningsmännen har är att tysta kvinnor i offentligheten.
          </note>
          <note>
            Min fråga är: Vad anser jämställdhetsministern om detta? Vad
            kan vi göra för att bekämpa den typen av hot riktade mot vår demokrati?
          </note>
          <note type="speaker">
            Anf. 60 Statsrådet ÅSA REGNÉR (S):
          </note>
          <note>
            Herr talman! Tack, Lawen Redar, för frågan. Den är väldigt viktig.
            Att kvinnor och män kan utöva sitt politiska uppdrag på goda och
            lika villkor är väldigt viktigt i vårt samhälle.
          </note>
          <note>
            Som jag ser det handlar frågan representation och att man kan
            uttrycka sin åsikt utan att få den här sortens kommentarer efteråt.
            Dessutom är de ofta betydligt råare och har sexuell anspelning
            när det gäller kvinnor. Därför behöver vi se över de förslag som
            nyligen kom från en utredning till Justitiedepartementet. Vi behöver
            över huvud taget använda den lagstiftning som finns.
          </note>
          <note>
            Dessutom tror jag att vi igen behöver ha ett samtal om representation
            i vid mening när det gäller kvinnor och män. Det är också ett
            jämställdhetspolitiskt mål. Jag ska snart lägga fram en skrivelse
            om jämställdhetspolitiken där jag avser att ta upp flera frågor
            på området.
          </note>
          <note type="speaker">
            Anf. 61 LAWEN REDAR (S):
          </note>
          <note>
            Herr talman! Tack svaret, statsrådet. Det känns väldigt betryggande
            att arbetet är igång och att man tar frågan på största allvar.
            Det är precis det som behövs.
          </note>
          <note>
            Jag funderar mycket på förlängningen om man inte akut agerar
            i frågan. Vi kan riskera att vi får en selektiv demokrati där
            människor går tillbaka och inte vill engagera sig och vara en
            del av det vår demokrati bygger på, nämligen människors engagemang.
          </note>
          <note>
            Jag vill tacka för svaret och hoppas på att det politiska arbetet
            fortsätter i den riktningen.
          </note>
          <note type="speaker">
            Anf. 62 Statsrådet ÅSA REGNÉR (S):
          </note>
          <note>
            Herr talman! Jag tycker att detta är viktigt. Den 8 mars arrangerar
            jag ett seminarium som handlar om representation i vid mening.
            Det finns en rad frågor där som handlar om kvinnors och mäns olika
            villkor i politiken, vem som får höras i det offentliga rummet
            och hur man blir bemött utifrån olika maktordningar när det gäller
            den här frågan.
          </note>
          <note>
            Det är väldigt viktigt att vi har det samtalet. Det gäller också
            vem som blir vald till politiska uppdrag och även till riksdagen.
            Det handlar också om hur länge man orkar behålla sitt uppdrag
            och hålla koll inte bara på att man blir vald utan att man håller
            sig kvar när man blivit vald.
          </note>
          <note>
            Åtgärder mot lärarbristen
          </note>
          <note type="speaker">
            Anf. 63 MICHAEL SVENSSON (M):
          </note>
          <note>
            Herr talman! Min fråga går till statsrådet Helene Hellmark Knutsson.
          </note>
          <note>
            Vårt land står inför stora utmaningar de kommande åren. Det gäller
            inte minst skolan. Vi vet att vi behöver fler lärare. Söktrycket
            till utbildningarna har gått upp något, glädjande nog, de senaste
            två tre åren. Men det räcker förmodligen inte på långa vägar.
            Vi behöver fler in i yrket, och färre behöver sluta i förtid.
          </note>
          <note>
            Jag har sett ganska få åtgärder från regeringen. Jag undrar vad
            statsrådet har för tankar om att popularisera yrket och höja statusen
            för lärarna.
          </note>
          <note type="speaker">
            Anf. 64 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Michael Svensson, för den jätteviktiga frågan.
          </note>
          <note>
            Frågan om lärarbristen är en fråga som vi ärvde från den förra
            regeringen. Då talade vi om att det var 65 000 lärare som skulle
            behöva rekryteras fram till år 2025. I dag är den siffran uppreviderad.
          </note>
          <note>
            Vi har ett stort mottagande av nyanlända. Men också barnafödandet
            går glädjande nog upp i Sverige. Vi räknar med en halv miljon
            barn ytterligare. Det innebär att vi kommer att behöva rekrytera
            90 000 lärare redan fram till 2019.
          </note>
          <note>
            Vi gör många insatser. Vi bygger ut lärarutbildningen. Glädjande
            nog går söktrycket upp. Det innebär att det också blir fler antagna.
            I dag har regeringen också fattat beslut om Lärarlönelyftet. Det
            innebär 3 miljarder i lönepåslag för lärare för just ett mer attraktivt
            yrke. Det kommer att omfatta ungefär 60 000 lärare.
          </note>
          <note type="speaker">
            Anf. 65 MICHAEL SVENSSON (M):
          </note>
          <note>
            Herr talman! Tack så mycket för svaret. Jag tänker delvis också
            på lärarutbildningen. Även om vi gjorde om lärarutbildningen 2011
            och framför allt ramarna för den finns det en del i innehållet
            som fortfarande brister. Bland annat tycker jag att det behövs
            mer av metodik och ledarskap och svenska som andraspråk.
          </note>
          <note>
            Ser statsrådet någon anledning att se över innehållet även i
            lärarutbildningen?
          </note>
          <note type="speaker">
            Anf. 66 Statsrådet HELENE HELLMARK KNUTSSON (S):
          </note>
          <note>
            Herr talman! Lärarutbildningen är den utbildning som är mest
            detaljstyrd från både riksdag och regering. Det är också den som
            har ändrats allra oftast. Därför har jag inte för avsikt att göra
            det igen.
          </note>
          <note>
            Jag tycker att det var en bra förändring man gjorde av lärarutbildningen
            2011. Nu handlar det om att fullfölja det och säkerställa kvaliteten
            i utbildningen. Det gör vi bland annat med att tillföra 900 miljoner
            den kommande mandatperioden för att säkerställa kvaliteten.
          </note>
          <note>
            Arbetsanknytningen inom den högre utbildningen
          </note>
          <note type="speaker">
            Anf. 67 FREDRIK CHRISTENSSON (C):
          </note>
          <note>
            Herr talman! Även min fråga går till statsrådet Hellmark Knutsson.
          </note>
          <note>
            För Centerpartiets del är det oerhört viktigt att utbildningar
            ska leda till ett arbete. De flesta som väljer att läsa vidare
            på en högre utbildning gör det för att utbildning krävs för det
            arbete som de vill ha. Men de gör det också för att stärka sin
            chans att komma in på arbetsmarknaden.
          </note>
          <note>
            Nyligen presenterade Saco Studentråd tillsammans med Teknikföretagarna
            en rapport just angående arbetsanknytningen i den högre utbildningen.
            Den visade att varannan student var missnöjd med arbetsanknytningen
            inom den högre utbildningen.
          </note>
          <note>
            Min fråga till statsrådet är därför: Vad anser regeringen om
            att arbetsanknytningen anses vara dålig för studenterna? Vad planerar
            regeringen att göra åt det?
          </note>
          <note type="speaker">
            Anf. 68 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Fredrik Christensson, för denna otroligt viktiga
            fråga.
          </note>
          <note>
            Vi har också uppmärksammat rapporten. Det är en fråga som vi
            nu håller på att titta på. Arbetslivsanknytningen är viktig i
            all högre utbildning. Det kan ske på många sätt. Inom vissa professionsutbildningar
            är det en verksamhetsförlagd del av utbildningen. Där behöver
            vi säkerställa kvaliteten. Men vi behöver också se till att det
            finns en nära samverkan mellan de framtida arbetsgivarna och dem
            som utformar utbildningen.
          </note>
          <note>
            Det ansvaret ligger på lärosätena. Med det kan man också se till
            att det kan bli bättre arbetslivsanknytning även för dem som inte
            har verksamhetsförlagd utbildning. Det kan ske genom examensarbeten,
            praktik och annat. Framför allt behöver vi säkerställa att det
            blir en bättre studie- och yrkesvägledning.
          </note>
          <note>
            Det handlar om att man har en god samverkan med de framtida arbetsgivarna
            för både utformningen och dimensioneringen av den högre utbildningen
            men också yrkesvägledning.
          </note>
          <note type="speaker">
            Anf. 69 FREDRIK CHRISTENSSON (C):
          </note>
          <note>
            Herr talman! Det är glädjande att Helene Hellmark Knutsson delar
            uppfattningen att det är en angelägen fråga. Från Centerpartiet
            driver vi bland annat att alumners åsikter ska vara med i kvalitetsutvärderingssystemet
            och att resursfördelningssystemet ska ses över.
          </note>
          <note>
            Tyvärr hörde jag ministern lyfta fram enbart lärosätenas roll
            i detta. Min fråga till ministern handlar om: Vad tänker ministern
            göra för att stärka arbetslivsanknytningen för studenterna?
          </note>
          <note type="speaker">
            Anf. 70 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Fredrik Christensson. Det är precis dessa
            förslag som jag tog upp. Vi är också beredda att titta på andra
            förslag som dem du själv nämnde här för att se hur vi kan stärka
            arbetslivsanknytningen.
          </note>
          <note>
            Det är viktigt att all högre utbildning har en stark arbetslivsanknytning.
            Sedan ska vi komma ihåg att högre utbildning också ska leda till
            att man är med och skapar framtidens jobb och inte bara att man
            blir anställbar för de jobb som finns i dag.
          </note>
          <note>
            Klimatpolitiken
          </note>
          <note type="speaker">
            Anf. 71 CAMILLA HANSÉN (MP):
          </note>
          <note>
            Herr talman! Jag har en fråga till statsrådet Romson.
          </note>
          <note>
            Vi har alla nåtts av den glädjande nyheten att Miljömålsberedningen
            föreslår en klimatlag och ett klimatpolitiskt råd som ska bevaka
            att regeringen följer klimatlagen. Allt detta görs för att Sverige
            ska nå nollutsläpp år 2045 och vara föregångare i det klimatarbete
            som världen har manifesterat i Parisavtalet.
          </note>
          <note>
            Klimat- och miljöministern har sagt att erfarenheten visar att
            när vi väl sätter mål når vi dem ofta snabbare än vad vi tror.
            Detta förslag har redan hunnit få kritik för att det är för tufft
            och för att det är för lätt. Det är kanske ett gott betyg till
            utredningen.
          </note>
          <note>
            Det jag tänker är att olika grupper i samhället, olika företag,
            branscher och människor i sin vardag har olika förutsättningar
            att nå klimatmålen. Det leder till min fråga. Var ser vi de största
            utmaningarna, och vilka är de största inspiratörerna och föregångarna?
          </note>
          <note type="speaker">
            Anf. 72 Klimat- och miljöminister ÅSA ROMSON (MP):
          </note>
          <note>
            Herr talman! Precis som Camilla Hansén ser jag på det förslag
            som kom och presenterades på DN Debatt i går av de sju partier
            som i dag sitter i Miljömålsberedningen.
          </note>
          <note>
            Det var ett förslag i ett delbetänkande, ett uppdrag som regeringen
            gav för ungefär ett år sedan. Vi går samlat fram med hur vi stärker
            också riksdagens roll. Det handlar om uppföljningen av det klimatpolitiska
            rådet, ett klimatpolitiskt ramverk men även en klimatlag.
          </note>
          <note>
            Det består av de delarna tillsammans med att man pekar ut och
            är enig om att färdplanen är tydlig. Den är nu tydligare satt
            med ett specificerat mål till år 2045. Det är lika viktigt för
            Sverige som avtalet i Paris är för världen.
          </note>
          <note>
            Det är ett golv och ett sätt att ge det hela ett ramverk. Utgående
            från det har vi möjlighet att ge förutsättningar till aktörer
            runt om i samhället, som ju faktiskt är de som gör jobbet när
            det gäller att minska utsläppen. Sedan är det riktigt att olika
            sektorer har olika förutsättningar, precis som Camilla Hansén
            påpekar.
          </note>
          <note type="speaker">
            Anf. 73 CAMILLA HANSÉN (MP):
          </note>
          <note>
            Herr talman! Finns det några särskilda som du, Åsa Romson, vill
            lyfta fram som loket som drar tåget mot målet?
          </note>
          <note type="speaker">
            Anf. 74 Klimat- och miljöminister ÅSA ROMSON (MP):
          </note>
          <note>
            Herr talman! I Sverige är det vissa sektorer och aktörer som
            verkligen går som tåget, eller förhoppningsvis bättre än tåget,
            när det gäller att minska klimatutsläppen. Totalt sett är energibranschen
            en sådan sektor. Globalt har det aldrig skett någon större revolution
            än de senaste fem tio åren. Förnybart är den energikälla som växer
            explosionsartat.
          </note>
          <note>
            I Sverige är transportsektorn en möjlighetssektor, men där har
            vi också svårigheter.
          </note>
          <note>
            Digital kompetens i lärarutbildningen
          </note>
          <note type="speaker">
            Anf. 75 MARIA STOCKHAUS (M):
          </note>
          <note>
            Herr talman! Min fråga går till statsrådet Hellmark Knutsson.
          </note>
          <note>
            I vår kommer den digitala strategin för skolan. Den är efterlängtad.
            För att skolorna och huvudmännen ska kunna leva upp till den behövs
            det lärare som har rätt kompetens. Det kommer att bli en utmaning
            för många huvudmän att utbilda de lärare som man har.
          </note>
          <note>
            Staten har ett stort ansvar för att de som går lärarutbildningen
            lever upp till de examensmål som finns när det gäller att använda
            digitala verktyg. Det kommer oroväckande signaler från bland annat
            lärarfackens studerandeföreningar, som säger att de ser väldigt
            lite av detta med digitala verktyg i sin lärarutbildning. Det
            gör att det kommer att bli svårt för dem att leva upp till de
            krav som kommer att ställas i den digitala strategin när det gäller
            att använda digitala verktyg när de väl ska ut och undervisa.
          </note>
          <note>
            Hur tänker statsrådet och regeringen följa upp att dessa examensmål
            blir verklighet i lärarutbildningen ute på våra lärosäten?
          </note>
          <note type="speaker">
            Anf. 76 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Maria Stockhaus, för en väldigt angelägen
            fråga!
          </note>
          <note>
            Vi behöver verkligen se till att följa upp detta. Det kommer
            naturligtvis att vara möjligt genom det nya kvalitetssäkringssystem
            som vi, eller rättare sagt vår universitetskansler, har tagit
            fram och som just nu behandlas av riksdagen. Där finns det möjlighet
            att göra tematiska uppföljningar av våra utbildare. Det kan ske
            på initiativ av oss eller av Universitetskanslersämbetet.
          </note>
          <note>
            Jag vill också säga att det pågår mycket utvecklingsarbete ute
            på lärosätena för att bli bättre på detta. Jag besökte Södertörns
            högskola och tog del av deras arbete. Det handlar också om att
            sprida goda exempel på utvecklingsarbete som görs.
          </note>
          <note type="speaker">
            Anf. 77 MARIA STOCKHAUS (M):
          </note>
          <note>
            Herr talman! Tack, statsrådet, för svaret! Det är något som saknas
            i den digitala strategi som kommer. Det finns nämligen inget uppdrag
            att ta med högre utbildning när man tar fram strategin. Hur ser
            statsrådet på det, och är regeringen beredd att ta fram en digital
            strategi även för högre utbildning?
          </note>
          <note type="speaker">
            Anf. 78 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Maria Stockhaus!
          </note>
          <note>
            Detta handlar om hur vi utvecklar arbetet med digitala verktyg
            i den högre utbildningen som pedagogik och för distansutbildning.
            Det är något som vi tittar på för att kunna förbättra den högre
            utbildningen med hjälp av den nya tekniken.
          </note>
          <note>
            Vi kommer att titta på detta. Som jag sa ger vi oss också möjligheten
            att göra den här typen av utvärderingar genom ett nytt kvalitetssäkrings
            ­ system.
          </note>
          <note>
            Antalet asylsökande
          </note>
          <note type="speaker">
            Anf. 79 MARKUS WIECHEL (SD):
          </note>
          <note>
            Herr talman! Min fråga går till vice statsminister Åsa Romson.
          </note>
          <note>
            Migrationsverket har presenterat sina nya beräkningar av antalet
            mi ­ granter som förväntas komma till Sverige under året. Det
            handlar om upp ­ emot 140 000 som kan komma hit som en direkt
            följd av de förmåner som Sverige erbjuder. Migrationsverkets generaldirektör
            har dessutom sagt att det är fullt och att myndigheten inte klarar
            av att ta emot ett så stort antal migranter. Han säger även att
            det knappt går att tala om prognos längre.
          </note>
          <note>
            Tidigare år har beräkningarna dessutom legat i underkant, varför
            det finns en stor risk för att antalet stiger kraftigt.
          </note>
          <note>
            Min fråga till vice statsministern är om hon äntligen kan erkänna
            att volymfrågan spelar roll och vad hon avser att göra för att
            minska antalet asylsökande till Sverige.
          </note>
          <note type="speaker">
            Anf. 80 Klimat- och miljöminister ÅSA ROMSON (MP):
          </note>
          <note>
            Herr talman! Tack för en fråga som ledamoten anser är viktig!
          </note>
          <note>
            När det gäller Migrationsverkets prognos var regeringen tydlig
            med att den, precis som Migrationsverket säger, är osäker. Det
            har kommit oerhört många prognoser, och det har blivit mycket
            svårare att förutse detta för Sverige.
          </note>
          <note>
            Prognosen visar den globala kontext som finns i flyktingfrågan.
            Att, som ledamoten säger, flyktingar kommer till Sverige på grund
            av de förmåner vi ger här stämmer inte alls. Flyktingar kommer
            till Sverige för att de flyr, för att vi har en global kris. Det
            är krig, våld och terror i Syrien. Det begås övergrepp. Det är
            detta som är grunden till den flyktingsituation som Sverige och
            Europa har just nu. Det borde rimligen vara i fokus här.
          </note>
          <note>
            Det är också sant att vi i Sverige har ett mottagningssystem
            som står inför stora utmaningar. För att stärka detta har regeringen
            inlett en rad åtgärder.
          </note>
          <note type="speaker">
            Anf. 81 MARKUS WIECHEL (SD):
          </note>
          <note>
            Herr talman! Det är sorgligt att ministern inte inser allvaret
            i den situa ­ tion vi står inför.
          </note>
          <note>
            Kostnaden för Migrationsverkets verksamhet beräknas med nuvarande
            prognos öka med hela 420 miljoner kronor för året. Det är våra
            gemensamma tillgångar som vi ska använda för att finansiera detta.
            Pengar växer inte på träd. Hur avser ministern att verka för att
            finansiera detta? Vilka skatter ska höjas, och vilka delar av
            välfärden kan man offra?
          </note>
          <note type="speaker">
            Anf. 82 Klimat- och miljöminister ÅSA ROMSON (MP):
          </note>
          <note>
            Herr talman! Det allvar som finns i situationen, och som jag
            betonade, är den globala flyktingsituationen. Vi har inte sedan
            andra världskriget haft så mycket flyktingar i världen. I år har
            vi redan haft fler dödsolyckor med flyktingar på Medelhavet än
            vad vi hade vid samma tidpunkt förra året. Att regeringen inte
            skulle inse allvaret i frågan tror jag är klart överdrivet.
          </note>
          <note>
            Sedan gör vi mycket stora insatser för att vi i Sverige ska klara
            av att ge ett gott mottagande, och vi ska också klara av att se
            till att människor snabbare kommer i arbete och bidrar till vårt
            samhälle.
          </note>
          <note>
            Personlig assistans
          </note>
          <note type="speaker">
            Anf. 83 MAJ KARLSSON (V):
          </note>
          <note>
            Herr talman! Jag vill ställa en fråga till Åsa Regnér.
          </note>
          <note>
            LSS och personlig assistens är en rättighetslagstiftning som
            har inneburit en stor förbättring i många funktionsnedsatta människors
            livsvillkor och är helt avgörande för möjligheten att leva ett
            liv som andra.
          </note>
          <note>
            Nu har Försäkringskassan fått i uppdrag av regeringen att minska
            antalet timmar som beviljas. Det är en inskränkning som vi anser
            är så omfattande att den borde ha föregåtts av en lagändring –
            en lagändring som vi i V absolut skulle ha röstat emot.
          </note>
          <note>
            Jag måste ändå fråga: Anser du, Åsa Regnér, som ansvarigt statsråd,
            att det direktiv som Försäkringskassan fått i regleringsbrevet
            är inom regeringens uppdrag, eller borde det ha föregåtts av en
            lagändring?
          </note>
          <note type="speaker">
            Anf. 84 Statsrådet ÅSA REGNÉR (S):
          </note>
          <note>
            Herr talman! Det här är en viktig fråga. Det är en rättighetslagstiftning,
            och den är grundläggande i livet för många människor som lever
            med svåra funktionshinder. Vi har under de senaste tio åren haft
            en kostnadsutveck ­ ling där kostnaderna har ökat väldigt mycket
            medan antalet personer inte alls har ökat lika mycket. Antalet
            timmar har däremot skjutit i höjden på ett sätt som är svårt för
            de allra flesta att förklara.
          </note>
          <note>
            Vi tycker att det är viktigt att pengarna går till det de är
            tänkta för. Därför måste vi genomföra olika saker som gör att
            man får bättre koll på att pengarna går till det de är avsedda
            för, det vill säga till dem som har dessa behov. Detta är ett
            led i det.
          </note>
          <note type="speaker">
            Anf. 85 MAJ KARLSSON (V):
          </note>
          <note>
            Herr talman! Tack för svaret, Åsa Regnér!
          </note>
          <note>
            Den mycket starka skrivning som regeringen har lagt till i regleringsbrevet
            är mycket svår att läsa på något annat sätt än som en uppmaning
            till Försäkringskassan att minska antalet timmar. Därmed anser
            vi att det är en uppmaning till Försäkringskassan att frångå att
            tolka lagen efter behov.
          </note>
          <note>
            Min följdfråga är därför: Anser du att regeringen i regleringsbrev
            ska ange hur myndigheten ska tolka lagen?
          </note>
          <note type="speaker">
            Anf. 86 Statsrådet ÅSA REGNÉR (S):
          </note>
          <note>
            Herr talman! Lagstiftningen ligger kvar, och den ser ut som den
            gör. Vi kommer att tillsätta en utredning och se över detta, och
            då kommer berörda organisationer att bli inbjudna att delta på
            olika sätt i utredningen.
          </note>
          <note>
            I regleringsbrevet står att de ska bidra till att dämpa kostnadsutveck
            ­ lingen. Det är en del av att få kontroll över en utgift som
            de flesta tycker att man behöver få kontroll över.
          </note>
          <note>
            Jämställdhet och hållbar utveckling
          </note>
          <note type="speaker">
            Anf. 87 MAGNUS MANHAMMAR (S):
          </note>
          <note>
            Herr talman! Min fråga går till jämställdhetsminister Åsa Regnér.
          </note>
          <note>
            Hållbar utveckling är ett viktigt begrepp för vår gemensamma
            framtid. De tre perspektiv som hållbar utveckling generellt innefattar
            är att varje beslut eller underlag som en myndighet fattar ska
            innehålla en social dimension, en ekologisk dimension och en tillväxtdimension.
          </note>
          <note>
            Hållbar utveckling är ett begrepp som ofta återkommer i olika
            politiska sammanhang, såväl regionalt som nationellt. Min fråga
            till jämställdhetsministern är därför: På vilket sätt sammanförs
            i dag den förda jämställdhetspolitiken utifrån ett resonemang
            kring hållbar utveckling?
          </note>
          <note type="speaker">
            Anf. 88 Statsrådet ÅSA REGNÉR (S):
          </note>
          <note>
            Herr talman! Jag tackar ledamoten för denna stora fråga.
          </note>
          <note>
            Lyckligtvis får vi – hela Sverige – ett tillfälle att prata om
            dessa frågor i ett och samma sammanhang i och med att vi ska implementera
            Agenda 2030. Det är redan en viktig fråga.
          </note>
          <note>
            Nu när Sverige liksom alla andra medlemsstater i FN ska ta sig
            an det stora uppdraget att leva upp till målen om hållbar utveckling
            blir det en naturlig plattform för att föra samman och mäta att
            vi gör detta.
          </note>
          <note>
            Jag och många i den här kammaren har kämpat för att det ska finnas
            ett speciellt mål för jämställdhet, men så som det är i världen
            i dag var det inte helt lätt att få till det. Det innehåller skrivelser
            om sexuell och reproduktiv hälsa och rättigheter, vilket är oerhört
            viktigt. Dessutom ska jämställdhet genomsyra alla målen.
          </note>
          <note>
            Jag ser att det arbetet blir viktigt liksom den skrivelse om
            jämställdheten som regeringen kommer att presentera senare under
            året. Det är två bra tillfällen att komma tillbaka till.
          </note>
          <note type="speaker">
            Anf. 89 MAGNUS MANHAMMAR (S):
          </note>
          <note>
            Herr talman! Jag tackar för svaret.
          </note>
          <note>
            Länsstyrelserna här i Sverige har ett viktigt uppdrag att sammanföra
            de nationella målen när det handlar om jämställdhetspolitik så
            att de får genomslag även lokalt ute i länen, till exempel i Blekinge
            som jag kommer ifrån.
          </note>
          <note>
            Det ska ske genom kunskapsuppbyggnad och genom att samordna olika
            typer av insatser och partnerskap lokalt. Hur resonerar ministern
            kring det arbetet och möjligheten att låta landets länsstyrelser
            intensifiera detta arbete ytterligare under den kommande tiden?
          </note>
          <note type="speaker">
            Anf. 90 Statsrådet ÅSA REGNÉR (S):
          </note>
          <note>
            Herr talman! I den skrivelse jag nämnde nyss kommer jag att återkomma
            till frågan om starkare och bättre styrning av jämställdhetspolitiken,
            för den har nämligen brustit under ett antal år. Där kommer länsstyrelserna
            fortfarande att ha en viktig roll, och tillsammans med det arbete
            jag nyss nämnde finns det många tillfällen att jobba med detta.
          </note>
          <note>
            Jag ser jämställdhet som en stark motor när det gäller att uppnå
            ökad tillväxt, öka arbetskraftsutbudet, skapa en stark skattebas
            och så vidare, förutom alla rättviseaspekter.
          </note>
          <note>
            Bostäder för årsrika
          </note>
          <note type="speaker">
            Anf. 91 BARBRO WESTERHOLM (L):
          </note>
          <note>
            Herr talman! Jag vill ställa en fråga till äldreminister Åsa
            Regnér.
          </note>
          <note>
            I en utredning, Bostäder att bo kvar i , uppskattas att 360 000
            bostäder behöver byggas för årsrika människor fram till 2030.
            Frågan är vad regeringen gör för att täcka detta behov. Att det
            finns illustreras av alla de fallbeskrivningar vi får läsa om
            i medierna, där 100 ‑ , 90- och 80-åringar har blivit fångar i
            sina egna hem. De är för friska för att få flytta till vård- och
            omsorgsboende, men de behöver något annat att bo i.
          </note>
          <note type="speaker">
            Anf. 92 Statsrådet ÅSA REGNÉR (S):
          </note>
          <note>
            Herr talman! Tack, Barbro Westerholm! Detta är en viktig fråga.
          </note>
          <note>
            Vi ser behovet. Tyvärr har ungefär en femtedel av platserna i
            äldreboenden försvunnit under de senaste tio åren, vilket är ett
            stort problem. Äldre ska kunna bo där de vill, även när de har
            behov, och kommunerna ska se till att detta kan tillgodoses.
          </note>
          <note>
            Regeringen har därför beslutat om ett investeringsstöd som är
            flexibelt och som kan användas till äldreboende, till någon typ
            av mellanform eller till att anpassa bostäder. Stödet kommer att
            trappas upp under mandat ­ perioden.
          </note>
          <note>
            Jag har också tillsatt en utredning som tittar på de här frågorna
            när det gäller kvalitet över huvud taget inom äldreomsorgen –
            detta är en viktig sådan fråga – för att se till att vi har ett
            långsiktigt perspektiv där. Överlag ska man, när man är biståndsbedömd
            och har behov, kunna få det stöd man behöver.
          </note>
          <note type="speaker">
            Anf. 93 BARBRO WESTERHOLM (L):
          </note>
          <note>
            Herr talman! Detta handlar inte bara om biståndsbedömda boenden
            utan också om andra mellanformer, som om de införs som trygghetsboen
            ­ de kan förebygga behov av vård- och omsorgsboende.
          </note>
          <note>
            Jag vill gärna höra lite mer om tankarna kring den boendeformen.
          </note>
          <note type="speaker">
            Anf. 94 Statsrådet ÅSA REGNÉR (S):
          </note>
          <note>
            Herr talman! Det är därför investeringsstödet är flexibelt. Det
            kan användas även till detta. Jag ser att behovet finns, utan
            tvekan, och jag hoppas att medlen gör nytta.
          </note>
          <note>
            Sedan är det en uppgift för kommunerna att tillgodose behoven.
          </note>
          <note>
            Förtroendet för Karolinska Institutet
          </note>
          <note type="speaker">
            Anf. 95 ROBERT STENKVIST (SD):
          </note>
          <note>
            Herr talman! Min fråga går till statsrådet Helene Hellmark Knutsson.
          </note>
          <note>
            Karolinska Institutet är ett statligt universitet och något av
            en spjutspets när det gäller medicinsk forskning i landet. Dessutom
            är det KI:s styrelse som utser det anrika Nobelpriset i medicin,
            något som faktiskt är avgörande för vårt rykte i hela världen.
          </note>
          <note>
            Nu har en jättestor skandal uppdagats där undermålig praktisk
            forskning av Paolo Macchiarini har resulterat i flera människors
            förtida död. I sammanhanget talas också om manipulerad forskning.
          </note>
          <note>
            Rektorn tillsätts av regeringen. Har statsrådet för avsikt att
            agera i frågan om den oerhörda skandal som faktiskt ligger för
            handen, utöver den aviserade tremannautredningen?
          </note>
          <note>
            Anf . 96 Statsrådet Helene Hellmark Knutsson (S) :
          </note>
          <note>
            Herr talman! Tack för frågan, Robert Stenkvist!
          </note>
          <note>
            Både jag och regeringen ser väldigt allvarligt på det som har
            inträffat. Blotta misstanken om forskningsfusk är allvarlig för
            förtroendet, både för Karolinska Institutet, i det här fallet,
            och för forskning i dess helhet.
          </note>
          <note>
            Det ligger ett stort ansvar på våra lärosäten. De flesta i den
            här kammaren är överens om att vi ska ha autonoma lärosäten. Det
            är riktigt att Karolinska Institutet och flera andra är statliga,
            men det finns en särskild förtroenderelation där styrelsen – i
            det här fallet konsistoriet – rekryterar rektor och utövar tillsyn.
          </note>
          <note>
            De är dock inte inblandade vare sig i att dela ut Nobelpriset,
            anställa forskare eller bestämma något om forskningen, utan där
            sitter allmänrepresentanter från oss.
          </note>
          <note>
            Ett stort ansvar faller på rektor och de övriga forskarna.
          </note>
          <note type="speaker">
            Anf. 97 ROBERT STENKVIST (SD):
          </note>
          <note>
            Herr talman! Anders Hamsten är rektor och utses och tillsätts
            av regeringen, om jag har förstått saken rätt. Det är inte bara
            fråga om forskning här. En ung kvinna från Ryssland, Julia Tuulik,
            avled efter Macchiarinis ingrepp, som han aldrig hade kunnat göra
            utan stöd från KI. Hon ruttnade inifrån och dog sedermera.
          </note>
          <note>
            Detta är jätteallvarligt. Är det inte befogat att regeringen
            visar handlingskraft här?
          </note>
          <note>
            Anf. 98 Statsrådet Helene Hellmark Knutsson (S) :
          </note>
          <note>
            Herr talman! Tack igen!
          </note>
          <note>
            Vi är alla väldigt berörda både av det vi har sett i dokumentären
            och det vi har läst om detta fall. Men det är viktigt att vi gör
            rätt saker och att vi gör dem i rätt ordning.
          </note>
          <note>
            Rektorn anställs som sagt av regeringen, det är rätt, men det
            görs på förslag av styrelsen, i det här fallet konsistoriet. Det
            är där som förtroende eller bristande förtroende ska uttryckas.
          </note>
          <note>
            Vi har tillfört mycket i detta ärende.
          </note>
          <note>
            Vindkraften och det kommunala vetot
          </note>
          <note type="speaker">
            Anf. 99 MARIA MALMER STENERGARD (M):
          </note>
          <note>
            Herr talman! Min fråga går till klimat- och miljöminister Åsa
            Romson.
          </note>
          <note>
            I regleringsbrevet för Statens energimyndighet för år 2016 står
            att läsa att myndigheten tillsammans med Naturvårdsverket har
            fått i uppdrag att följa upp och analysera hur planerings- och
            tillståndsprocessen vid etablering av vindkraft har utvecklats
            i kommunerna.
          </note>
          <note>
            Man skriver att om myndigheterna bedömer att det finns behov
            av åtgärder för att underlätta tillståndsprocessen ska de föreslå
            sådana, inklusive författningsförslag. I sammanhanget nämns att
            enligt miljöbalken krävs kommunernas tillstånd för att nya vindkraftverk
            ska få uppföras, det vill säga det finns ett kommunalt veto.
          </note>
          <note>
            Mot bakgrund av detta vill jag fråga ministern: Ska man tolka
            regleringsbrevet som att regeringen är beredd att ta bort det
            kommunala vetot för nyetablering av vindkraft?
          </note>
          <note type="speaker">
            Anf. 100 Klimat- och miljöminister ÅSA ROMSON (MP):
          </note>
          <note>
            Herr talman! Tack för frågan!
          </note>
          <note>
            Vi ser att vindkraft är allt viktigare, och vi utnyttjar en allt
            större del av vår potential i Sverige. Trots det är det mycket
            vindar som blåser förbi Sverige helt utan att tillföra energi
            i vårt energisystem, så det finns mycket mer att göra.
          </note>
          <note>
            Jag är inte bekant med det exakta uppdraget, för det är energiministerns
            ansvar att ge uppdrag till Energimyndigheten. Även om de samverkar
            med Naturvårdsverket innebär det inte att detaljer har beretts
            med mig.
          </note>
          <note>
            Jag och regeringen har inte aviserat någon ny strategi i vindkraftshänseende.
            Vi ser positivt på vindkraft. Vi är beredda att titta på vilka
            ändringar man kan göra för att öka möjligheterna till bra vindkraft.
            Men vi ser också att man ska ha god planering i kommunerna och
            i lägesbeskrivningen för att det ska bli bra energi för alla parter,
            särskilt för dem som är närboende.
          </note>
          <note type="speaker">
            Anf. 101 MARIA MALMER STENERGARD (M):
          </note>
          <note>
            Herr talman! Tack, ministern! Men jag tycker inte riktigt att
            jag får något tydligt svar, och detta ligger ändå nära det område
            som ministern ansvarar för, det vill säga klimat och miljö.
          </note>
          <note>
            Jag måste påminna om att det i regeringsformens portalparagraf
            står att all offentlig makt i Sverige utgår från folket och att
            folkstyrelsen förverkligas bland annat genom det kommunala självstyret.
          </note>
          <note>
            I regleringsbrevet pekar man tydligt på just det kommunala vetot,
            och i samband med det säger man att man även ger ett uppdrag om
            att ta fram ett författningsförslag.
          </note>
          <note type="speaker">
            Anf. 102 Klimat- och miljöminister ÅSA ROMSON (MP):
          </note>
          <note>
            Herr talman! I strävan efter att använda mer vindkraft i Sverige
            tycker jag att man ska titta på flera frågor. Däremot har jag
            inte uppfattat att det finns någon särskild vilja från regeringen
            att liksom bakvägen försöka ta bort en del av det kommunala självstyret
            – tvärtom. Jag tror att planering på den kommunala och lokala
            nivån är viktig, särskilt när det gäller den typ av lokal energiproduktion
            som kan tillföra mycket till bygden.
          </note>
          <note>
            Men skulle det komma några sådana förslag kommer de ju till riksdagen,
            så det kan du vara helt lugn med , Maria Malmer Stenergard .
          </note>
          <note>
            Nordiskt samarbete om integration
          </note>
          <note type="speaker">
            Anf. 103 JOHAN ANDERSSON (S):
          </note>
          <note>
            Herr talman! Min fråga går till den nordiska samarbetsministern
            Kristina Persson.
          </note>
          <note>
            För någon vecka sedan var det ett nordiskt samarbetsministermöte
            i Helsingfors. Där diskuterades det många angelägna frågor för
            det nordiska samarbetet. En av frågeställningarna var integrationen
            av de nyanlända till Sverige och Norden. Jag tror personligen
            att vi har mycket att lära av varandra när det gäller arbetet
            med att klara integrationen, vilket kommer att vara en av de stora
            frågorna under ganska lång tid i Norden.
          </note>
          <note>
            Jag har en fråga till ministern om hur diskussionerna gick. Kan
            vi dra slutsatser och lära av varandra när det gäller kunskapsinhämtning
            och annat? Vi har ändå haft lite olika profiler när det gäller
            mottagandet.
          </note>
          <note type="speaker">
            Anf. 104 Statsrådet KRISTINA PERSSON (S):
          </note>
          <note>
            Herr talman! Tack, Johan Andersson, för frågan!
          </note>
          <note>
            Det stämmer att vi träffades i Helsingfors i förra veckan. Vi
            hade en engagerad och positiv diskussion om flykting- och integrationsfrågorna
            i Norden. Det finns en stark vilja att hjälpas åt och dela erfarenheter
            med varandra, för vi inser alla att flyktingfrågan förutsätter
            en förmåga också att integrera, att se till att människor kommer
            in i arbetslivet.
          </note>
          <note>
            Vi har beslutat att gå vidare med diskussionen och samarbetet.
            I första hand kommer vi att plocka fram bra exempel från våra
            egna verkligheter och dela de exemplen, best practice, med varandra.
            Vi kommer säkert också att föra vidare diskussionen om hur vi
            skulle kunna samarbeta i Europa och hur vi kan trycka på för ett
            bättre samarbete i Europa i flyktingfrågor.
          </note>
          <note type="speaker">
            Anf. 105 JOHAN ANDERSSON (S):
          </note>
          <note>
            Herr talman! Tack så mycket, ministern, för svaret! Jag har en
            följdfråga som gäller ett annat område som ni, vad jag förstår,
            också avhandlade på mötet. Det handlar om gränshindren.
          </note>
          <note>
            I dag är det många som lever i gränslandet mellan våra nordiska
            länder och som är beroende av att det fungerar när det gäller
            möjligheten att bo i ett visst land och jobba i ett annat. Jag
            vill gärna höra lite om vad som diskuterades om detta.
          </note>
          <note type="speaker">
            Anf. 106 Statsrådet KRISTINA PERSSON (S):
          </note>
          <note>
            Herr talman! Tack för frågan!
          </note>
          <note>
            Vi är angelägna om att det inte ska finnas gränshinder. Målet
            är att ta bort alla gränshinder, så vi alla upplever det som ett
            slags misslyckande när vi behöver införa hinder, som vi har gjort
            med id-kontrollerna. Men i praktiken fungerar det ganska bra,
            har det visat sig. Vi har också sett att det på senare tid har
            minskat. De gränsproblem som har funnits i Finland och Norge har
            minskat.
          </note>
          <note>
            Åtgärder med anledning av situationen vid Karolinska Institutet
          </note>
          <note type="speaker">
            Anf. 107 BETTY MALMBERG (M):
          </note>
          <note>
            Herr talman! Jag har en fråga till ministern för högre utbildning
            och forskning, Helene Hellmark Knutsson.
          </note>
          <note>
            Det är en fråga som redan har varit uppe i frågestunden. En av
            de hetaste frågorna i medierna just nu rör KI, Karolinska Institutet,
            och framför allt dess gästforskare Macchiarini. Det är otaliga
            tv-inslag och spaltmeter som har publicerats om hans göranden
            och låtanden.
          </note>
          <note>
            Häromdagen meddelade KI:s styrelse, det så kallade konsistoriet,
            att de ska tillsätta en utredning, men inte om oredlighet utan
            om de processuella frågor som är kopplade till historien.
          </note>
          <note>
            Med tanke på KI:s omedelbara koppling till Nobelpriset i fysiologi
            och medicin är det viktigt att se på hur den uppkomna situationen
            ser ut. Ministern har själv uttalat att hon ser att det kan finnas
            risk för att detta spiller över på Nobelpriset.
          </note>
          <note>
            Därför vill jag fråga statsrådet om ministern har tänkt agera
            och i så fall hur och när.
          </note>
          <note type="speaker">
            Anf. 108 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Betty Malmberg!
          </note>
          <note>
            Det är som sagt en mycket allvarlig situation som har uppkommit
            på Karolinska Institutet. Det är vårt främsta forskningsuniversitet,
            som är högt rankat i världen. Aktsamheten om Karolinska Institutet
            och forskningens förtroende är det som är allra viktigast för
            mig och regeringen. Vi är i nära dialog med konsistoriet och inte
            minst dess ordförande Lars Leijonborg om hanteringen av detta.
            Det faller ett mycket stort ansvar på Karolinska Institutet att
            reda upp situationen.
          </note>
          <note>
            Jag är också beredd att vidta åtgärder. Vi vidtog åtgärder redan
            när vi tillsatte en utredning om hur vi ska hantera misstanke
            om forskningsfusk i framtiden. Den utredningen tillsattes redan
            i oktober förra året och kommer att lämna sina förslag senast
            i november i år.
          </note>
          <note type="speaker">
            Anf. 109 BETTY MALMBERG (M):
          </note>
          <note>
            Herr talman! Tack för svaret, ministern!
          </note>
          <note>
            Jag är den förste att hålla med ministern att vi som politiker
            ska hålla fingrarna i styr och inte vara inne i akademins syltburk,
            vilket togs upp i förra svaret. Men med tanke på Nobelprisets
            viktiga renommé för Sverige – och även den artikel som finns i
            Svenska Dagbladet i dag, där man tar upp risken för jäv i KI-granskningen
            – undrar jag på vilket sätt vi kan agera proaktivt ytterligare
            och om ministern har några idéer. Kan man tänka sig en internationell
            kommission?
          </note>
          <note type="speaker">
            Anf. 110 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Betty Malmberg!
          </note>
          <note>
            På departementet håller vi på att titta på vad som kan göras
            ytterligare. När det gäller Nobelpriset är det viktigt att det
            handlar om en fristående organisation som är fristående också
            från Karolinska Institutet. Men det är också viktigt att de personer
            som kommer att beröras av utredningen visar gott omdöme och även
            omsorg om Nobelpriset och Karolinska Institutet, så att förtroendet
            inte riskerar att skadas.
          </note>
          <note>
            Bistånd till fattiga länder som drabbats av extremväder
          </note>
          <note type="speaker">
            Anf. 111 MATILDA ERNKRANS (S):
          </note>
          <note>
            Herr talman! Min fråga går till klimat- och miljöminister Åsa
            Romson.
          </note>
          <note>
            Vi nås nu av rapporter om att över 5 miljoner barn i Etiopien
            riskerar livshotande undernäring. Orsaken är bland annat den värsta
            torkan på över 50 år. Situationen i Malawi och Zimbabwe är lika
            akut. Vi vet att när det kommer torka är det boskapen som dör
            först, därefter drabbas skördarna, och sedan är matbristen akut.
          </note>
          <note>
            Biståndsorganisationer vädjar nu till världens rika länder om
            att de måste ställa upp akut. Omvärlden måste agera för att rädda
            liv.
          </note>
          <note>
            Vi har sett problem med extremväder på andra håll i världen.
            Orsaken är väderfenomenet El Niño, som har större styrka och mer
            variation. Under klimattoppmötet var det Åsa Romson som förhandlade
            om just detta, om vilket ansvar de rika länderna har för att hjälpa
            fattigare länder när de drabbas av klimatkonsekvenser på grund
            av väderfenomen. Vilket ansvar har vi?
          </note>
          <note type="speaker">
            Anf. 112 Klimat- och miljöminister ÅSA ROMSON (MP):
          </note>
          <note>
            Herr talman! Att klimateffekterna slår hårdast mot de redan fattiga
            vet vi. Att torka och väderfenomen som El Niño kan dra undan golvet
            för människor, svälta ut boskapen och medföra att matproduktionen
            avstannar och folk svälter är också känt. Vi vet att den typen
            av väderfenomen förstärks av klimatförändringarna.
          </note>
          <note>
            Det var kanske delvis denna kunskap som låg bakom att alla världens
            ledare kunde enas i Paris om ett nytt globalt klimatavtal. Det
            handlar om kunskapen om att vi inte bara måste lyckas minska utsläppen,
            som naturligtvis är grunden till detta, utan att vi också måste
            hjälpa varandra solidariskt och globalt med klimatanpassning och
            med stöd i de svåra stunder som kommer. Och det är de allra fattigaste
            som behöver mest stöd.
          </note>
          <note>
            Jag är glad över att Sverige är ett av de länder som tydligast
            ställer upp internationellt, och som har ett stort katastrofbistånd
            som vid denna typ av katastrofer snabbt är på plats, men som också
            jobbar långsiktigt och säkerställer att vi långsiktigt får en
            bättre utveckling.
          </note>
          <note type="speaker">
            Anf. 113 MATILDA ERNKRANS (S):
          </note>
          <note>
            Herr talman! Ministern var inne på att vi vet om att dessa väderfenomen
            finns här, att de ökar i omfattning och att de också blir svårare
            att hantera. Förra året hade temperaturen stigit en grad över
            förindustriell nivå, och det är inte långt kvar till de en och
            en halv till två grader som innebär oacceptabla konsekvenser för
            mänskligheten med extrema påfrestningar för människor runt om
            i världen, men inte minst för människor i de fattigare delarna.
          </note>
          <note type="speaker">
            Anf. 114 Klimat- och miljöminister ÅSA ROMSON (MP):
          </note>
          <note>
            Herr talman! Svält beror inte bara på att man drar undan benen
            för jordbruksproduktionen utan också på institutionella former.
            Där tycker jag att det är viktigt att Sverige är en stark utvecklingssamarbetspartner,
            inte minst till de fattiga länderna i Afrika som just nu står
            inför detta hot. Men att blunda och säga att det inte skulle ha
            någonting att göra med klimatförändringar och med det ansvar som
            ligger på den rika världen, med de historiska utsläpp som har
            kommit härifrån, kan man inte heller göra.
          </note>
          <note>
            Värdlandsavtalet
          </note>
          <note type="speaker">
            Anf. 115 HANS WALLMARK (M):
          </note>
          <note>
            Herr talman! Jag vänder mig till vice statsminister Åsa Romson.
          </note>
          <note>
            Regeringen har för avsikt att lägga fram en proposition om det
            så kallade värdlandsavtalet. Det tycker jag i grunden är bra.
            Det innebär ökad övningsverksamhet och att vi samverkar och samarbetar
            med andra till gagn för vår gemensamma säkerhet.
          </note>
          <note>
            För en tid sedan väcktes en motion av två miljöpartister, Jabar
            Amin och Annika Lillemets. De skriver bland annat: ”Vi blir säkerhetspolitiskt
            mer utsatta genom värdlandsavtalet, då vi gör vårt land till ett
            mål för ryska kärnvapen. Detta utan att ha några säkerhetsgarantier.
            Värdlandsavtalet måste nog sägas vara det sämsta av de olika säkerhetspolitiska
            alternativ som Sverige ställs inför.”
          </note>
          <note>
            Min fråga till vice statsminister Åsa Romson är: Vilket är ditt
            bästa argument för att kammaren ska anta värdlandsavtalet?
          </note>
          <note type="speaker">
            Anf. 116 Klimat- och miljöminister ÅSA ROMSON (MP):
          </note>
          <note>
            Herr talman! När Försvarsberedningen kom överens i bred samverkan
            om en inriktning för den svenska försvars- och säkerhetspolitiken
            var det någonting som regeringen såg mycket positivt på. Det är
            viktigt att Sveriges relationer med omvärlden, inte minst i fråga
            om försvars- och säkerhetspolitisk analys, är brett förankrade
            i Sveriges riksdag. Något annat skulle vara oerhört försvårande.
          </note>
          <note>
            Den tidigare regeringen aviserade strax före valet att Sverige
            med ett värdlandsavtal skulle samarbeta ännu närmare eller med
            ännu mer struktur med Nato. Det är någonting som regeringen har
            utrett sedan dess, och vi kommer att återkomma till riksdagen
            när en sådan proposition är klar.
          </note>
          <note type="speaker">
            Anf. 117 HANS WALLMARK (M):
          </note>
          <note>
            Herr talman! Ska jag tolka vice statsministern på det sättet
            att det bästa argumentet för hennes del är att Försvarsberedningen
            står bakom detta?
          </note>
          <note>
            Herr talman! För egen del tycker jag att värdlandsavtalet är
            bra, eftersom det ökar Sveriges säkerhet. Det kommer att medverka
            till ökad svensk försvarsförmåga.
          </note>
          <note>
            Min fråga är därför: Finns det något ännu bättre argument från
            vice statsministerns sida, och har hon hela sitt parti med sig?
            Kommer samtliga miljöpartister i kammaren att votera för värdlandsavtalet?
          </note>
          <note type="speaker">
            Anf. 118 Klimat- och miljöminister ÅSA ROMSON (MP):
          </note>
          <note>
            Herr talman! När det gäller den säkerhetspolitiska analysen är
            det, som jag sa, viktigt att vi har bred förankring i Sveriges
            riksdag. Det är självklart så att olika steg och mått som Sverige
            tar som land när det gäller att samarbeta och göra gemensamma
            övningar med Finland eller att samarbeta och göra gemensamma övningar
            med Nato eller när det gäller andra samarbeten – vi är en samverkande
            part där – också sänder säkerhetspolitiska signaler. De behöver
            analyseras. Men regeringen har sagt, efter Försvarsberedningens
            arbete, att man ska återkomma med en proposition.
          </note>
          <note>
            Åtgärder mot lärarbristen
          </note>
          <note type="speaker">
            Anf. 119 LINUS SKÖLD (S):
          </note>
          <note>
            Herr talman! Min fråga går till statsrådet Helene Hellmark Knutsson.
          </note>
          <note>
            Forskning visar att skickliga lärare är den enskilt viktigaste
            faktorn för elevers kunskapsresultat. En viktig förutsättning
            för elevers lärande och resultat blir därför att elever undervisas
            av utbildade lärare.
          </note>
          <note>
            Den senaste tidens prognoser pekar på att det med dagens examina
            ­ tionstakt kommer att saknas 60 000 lärare redan 2019.
          </note>
          <note>
            I delar av landet, som i min hemkommun Älvsbyn som ligger på
            gränsen till Norrbottens inland, är lärarbristen redan ett faktum.
          </note>
          <note>
            Min fråga blir helt enkelt: Vilka åtgärder avser ministern att
            vidta för att möta den omedelbara och redan pågående lärarbristen?
          </note>
          <note type="speaker">
            Anf. 120 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Linus Sköld för denna angelägna fråga.
          </note>
          <note>
            Vi gör saker på lång sikt, men vi måste också göra snabba insatser
            för att möta detta. Vi satsar bland annat på kompletterande pedagogisk
            utbildning för dem som redan har akademisk utbildning och ämneskunskaper.
            Det är ett sätt.
          </note>
          <note>
            Det som vi har presenterat i dag är ett nytt snabbspår för att
            också ta till vara de nyanländas kompetens, alltså de som har
            en lärarutbildning när de kommer, så att dessa personer så snabbt
            som möjligt ska kunna få kunskaper motsvarande en svensk lärarlegitimation
            och naturligtvis även lära sig svenska för att komma in i sitt
            gamla yrke.
          </note>
          <note>
            Vi kommer också att behöva vidta fler åtgärder, och vi diskuterar
            det just nu inom ramen för den nationella samlingen för läraryrket.
          </note>
          <note>
            Jag vill också säga att det är viktigt att vi har lärarutbildning
            över hela landet för att klara kompetensförsörjningen även i glesbygd
            och att vi ibland även ska kunna erbjuda det genom ett distansprogram.
          </note>
          <note>
            Ringled runt Stockholm
          </note>
          <note type="speaker">
            Anf. 121 JESSICA ROSENCRANTZ (M):
          </note>
          <note>
            Herr talman! Min fråga går till statsrådet Åsa Romson.
          </note>
          <note>
            År 2020 får Tirana i Albanien en ringled, vilket gör Stockholm
            till den enda huvudstaden i Europa som står utan en sådan.
          </note>
          <note>
            Nu föreslår Sverigeförhandlingen byggande av en östlig förbindelse
            som ger även Stockholm en efterlängtad ringled. En ringled skulle
            minska trafiken i innerstaden, minska utsläppen och göra vardagen
            enklare för stockholmarna.
          </note>
          <note>
            Det största hotet mot projektet är Miljöpartiet. Miljöpartiet
            brukar motarbeta det mesta på fyra hjul, och Åsa Romson har själv
            motionerat om att avbryta all utredning av en östlig förbindelse.
          </note>
          <note>
            Färska siffror visar att en östlig förbindelse har starkt stöd
            bland stockholmarna och bland Miljöpartiets egna väljare. Jag
            hoppas att Miljöpartiet släpper sitt tankeförbud kring ringleden
            runt Stockholm.
          </note>
          <note>
            Jag undrar hur Åsa Romson ställer sig till byggandet av en östlig
            förbindelse.
          </note>
          <note type="speaker">
            Anf. 122 Klimat- och miljöminister ÅSA ROMSON (MP):
          </note>
          <note>
            Herr talman! Sverigeförhandlingen är inne i viktiga skeden. Det
            pågår förhandlingar med både storstadskommunerna och kommunerna
            runt omkring, särskilt när det gäller kollektivtrafik och ytterligare
            infrastruktur. Det pågår också diskussioner runt om i landet,
            framför allt med inriktning på hur vi ska kunna få fram snabbare
            tågförbindelser och en förbättrad tåginfrastruktur i Sverige.
          </note>
          <note>
            Jag tror att det vore olyckligt om jag som representant för regeringen
            skulle gå in och kommentera enskilda projekt som är med i dessa
            förhandlingar. Jag tror att det är det sämsta som vi kan göra
            utifrån en situation där hela Sverige ska växa och där alla ska
            känna att denna förhandling faktiskt är viktig. Regeringen tycker
            nämligen att Sverigeförhandlingen är viktig och att den ska komma
            i mål med bra underlag och med bra analyser, så att vårt mål till
            2020 om att minska klimatutsläppen och få en bättre vardag för
            alla svenskar som behöver pendla på ett effektivt sätt nås.
          </note>
          <note>
            Regeringens arbetslöshetsmål 2020
          </note>
          <note type="speaker">
            Anf. 123 ERIK OTTOSON (M):
          </note>
          <note>
            Herr talman! Min fråga går till den så kallade vice statsministern
            Åsa Romson.
          </note>
          <note>
            Regeringen har aviserat ett arbetslöshetsmål om att man ska nå
            EU:s lägsta arbetslöshet senast 2020.
          </note>
          <note>
            Nu har vi klarat av 2015, det sista året som vi kommer att ha
            en alliansbudget som det verkar. Det har under detta år skett
            en hel del förbättringar. Så sent som i morse kunde man höra på
            radion att ungdomsarbetslösheten har sjunkit.
          </note>
          <note>
            Framöver ser det inte riktigt lika ljust ut. Därför blir min
            fråga till vice statsministern: Vad har regeringen tänkt göra
            nu? Vad har man tänkt vidta för åtgärder, som ännu inte är aviserade,
            för att uppnå målet om EU:s lägsta arbetslöshet till 2020?
          </note>
          <note type="speaker">
            Anf. 124 Klimat- och miljöminister ÅSA ROMSON (MP):
          </note>
          <note>
            Herr talman! Regeringen har från dag ett haft på sin agenda att
            ha en mycket kraftfull politik för sänkt arbetslöshet. Det är
            nämligen ett av Sveriges största problem. Regeringen satte därför
            ett tufft mål redan inledningsvis, och vi har jobbat efter det
            sedan dag ett. Det är också anledningen till att vi nu ser att
            arbetslösheten sjunker. Inte minst ungdomsarbetslösheten, och
            långtidsarbetslösheten bland ungdomar, sjunker.
          </note>
          <note>
            Våra verktyg i form av en aktiv arbetsmarknadspolitik, inte minst
            med en matchningspolitik där utbildning av de grupper som står
            långt från arbetsmarknaden och behöver bli aktuella på arbetsmarknaden,
            tas på största allvar. Det är verktyg vi vill jobba vidare med,
            för vi ser att de har börjat lyckas. Det är bara genom hårt arbete
            man kan säkerställa att vi i Sverige får en högre sysselsättning
            och en minskad arbetslöshet så att fler kan försörja sig och bygga
            ett värdigt liv i Sverige.
          </note>
          <note type="speaker">
            Anf. 125 TALMANNEN:
          </note>
          <note>
            Frågestunden är därmed avslutad. Jag tackar deltagande statsråd
            och ledamöter.
          </note>
          <note>
            § 7 (forts. från § 5) Svar på interpellationerna 2015/16:324,
            333, 384 och 390 om situationen i Turkiet
          </note>
          <note type="speaker">
            Anf. 126 Utrikesminister MARGOT WALLSTRÖM (S):
          </note>
          <note>
            Herr talman och ärade ledamöter! Som svar på frågor som har kommit
            upp i debatten hittills vill jag bara säga att jag nog tror att
            frågan om vad som händer i Turkiet kommer att diskuteras på nästa
            möte med utrikesministrarna. Även om det formellt inte finns på
            dagordningen som en specifik punkt är det klart att detta är i
            allas våra tankar just nu. Vi följer det som händer mycket noga
            och med stor oro. Man kan nog alltså utgå ifrån att det kommer
            att diskuteras även om det sker informellt.
          </note>
          <note>
            Désirée Pethrus frågade om detta med internationella valobservatörer,
            och jag ska försöka svara på det om hon kan rikta uppmärksamheten
            hitåt. Bara för att förklara tycker jag som sagt att man ska ha
            en bred verktygslåda diplomatiskt och att detta gott och väl kan
            finnas i den verktygslådan. Jag är dock inte säker på att vi får
            framgång med ett sådant förslag i dagsläget, för återigen: Vi
            försöker få till stånd en procedur och en process med Turkiet.
            Vi försöker få ett samtal och en dialog som kan bli konstruktiv
            och där vi kan föra fram frågorna.
          </note>
          <note>
            Jag menar att vi kan ha med oss detta, men jag är långt ifrån
            säker på att vi skulle nå framgång med ett sådant förslag i dagsläget.
            Det kräver nämligen att båda parter samarbetar kring det. Som
            du hör, Désirée Pethrus, har jag dock en positiv inställning till
            alla förslag som kan bidra till att göra oss bättre rustade för
            att följa utvecklingen noga och se till att det går i rätt riktning.
          </note>
          <note>
            Sedan vill jag ställa en fråga. Vad är alternativet till samtal?
            Vi måste förstås fortsätta våra ansträngningar. Via EU-närmandet
            och via de kanaler vi kan ha i ett FN-spår eller i bilaterala
            spår måste vi fortsätta dialogen. Vi måste fortsätta trycka på
            för just de saker Hans Linde och andra har räknat upp för att
            se till att det vi upplevde som en framgång och som demokratiska
            framsteg under det tidiga 2000-talet inte nu plötsligt avbryts
            och går i andra riktningen. Vi har sett alldeles för många tecken
            på att det är det som sker, och vi har sett alltför många frågor
            som vi måste protestera mot och kräva ska upphöra.
          </note>
          <note>
            Vi kräver förstås att Turkiet och PKK upphör med våldshandlingar,
            för det är enda chansen att faktiskt få till stånd en fredsprocess
            igen. Jag hör inte att någon säger att vi ska avbryta alla våra
            kontakter med Turkiet, men vi måste balansera den svåra situation
            vi har nu i att både ställa tydliga krav och hitta ett samarbete
            som gör att vi faktiskt kan flytta fram posi ­ tionerna för EU
            på de viktiga områdena. Det fasansfulla våld vi har sett på sistone
            och angreppen på civilbefolkningen, som redan lider svårt, måste
            upphöra.
          </note>
          <note>
            Vi behöver Turkiet i samtal kring hur vi ska hantera de största
            utmaningarna i EU:s närområde. Det gäller inte minst flyktingsituationen
            och krisen i Syrien. Jag har själv samtalat med Turkiets utrikesminister
            om bland annat oljepipelines, som är otroligt viktiga när det
            gäller att angripa Daish. Den typen av kontakter måste vi förstås
            upprätthålla, och vi måste balansera dem med att även vara tydliga
            med vad vi kräver i form av reformer.
          </note>
          <note type="speaker">
            Anf. 127 AMINEH KAKABAVEH (V):
          </note>
          <note>
            Herr talman! Det är väldigt viktigt, vilket vi också verkligen
            har understrukit, med samtal. Problemet är att den ena parten
            är terrorstämplad och att den andra parten är staten Turkiet,
            som själv begår brott. Därför behöver den andra parten också komma
            till samtalen. Det är inte heller bara EU som ska genomföra samtalen,
            utan jag hoppas att även Margot själv och Sverige tar initiativ.
          </note>
          <note>
            Därför är min fråga fortfarande: Vill Sverige och utrikesministern
            göra något i EU för att lyfta stämpeln? Beslutet är nämligen förlegat.
            Det togs för ett tag sedan, och det har varit en stämpling av
            bara den ena sidan. Den andra sidan begår brott mot mänskliga
            rättigheter. Det har vi hört FN:s sändebud för mänskliga rättigheter
            säga i januari, och det har vi sett. Vi ser och hör det varje
            dag.
          </note>
          <note>
            Det går inte att ha ett fredssamtal med bara en sida. Vi måste
            ha med bägge sidorna, och den andra sidan är terrorstämplad. Jag
            kommer att upprepa att varken EU eller något annat land kommer
            att förhandla med en part som är terrorstämplad, som PKK. Därför
            är detta en grundläggande förutsättning för att en fredlig lösning
            på kurdernas fråga skapas. Det ska helt enkelt vara jämbördigt.
            Självklart ska båda sidor som har begått brott stå för det och
            bestraffas. Det tycker jag att PKK har gjort. Ledaren sitter i
            fängelse på 15 år, och organisationen har varit upplöst i många
            år.
          </note>
          <note>
            Det är dags. Detta är den enda förutsättningen för folket i Kurdistan.
          </note>
          <note type="speaker">
            Anf. 128 HANS LINDE (V):
          </note>
          <note>
            Herr talman! Jag vill tacka utrikesministern för den här debatten,
            som jag är helt övertygad om kommer att fortsätta i olika former.
            Det är ju knappast så att vi ser så många ljusningar eller tecken
            på att utvecklingen i Turkiet skulle vända.
          </note>
          <note>
            Jag vill också tacka utrikesministern för flera av de uttalanden
            som har gjorts, även om jag nog hade önskat att de var lite skarpare
            på flera områden. Samtidigt kan jag efter att ha suttit i riksdagen
            ett tag – jag är inne på min tredje mandatperiod – se att vi inte
            riktigt såg den typen av uttalanden vi har hört från Margot Wallström
            under de åtta, mycket långa, åren med Carl Bildt som utrikesminister.
          </note>
          <note>
            Jag tycker att det är viktigt att vi har samtal och en öppen
            dialog med Turkiet och dess regering. Men frågan är också vad
            det är för budskap vi vill skicka. Vad är det för budskap från
            EU man upplever i Turkiet i dag, i den turkiska regeringen och
            bland människor runt om i Turkiet?
          </note>
          <note>
            Tyvärr tror inte jag att det budskap man upplever i Turkiet är
            att EU konsekvent står upp för de mänskliga rättigheterna och
            demokratin. Jag tror att det budskap man snarare känner i dag
            är att EU är berett att kompromissa om de mänskliga rättigheterna
            så länge Turkiet stoppar flyktingar för att ta sig över Medelhavet.
            Jag tror att man både i Ankara och bland vanliga människor runt
            om i Turkiet upplever att EU är berett att blunda för en del av
            de övergrepp som nu begås så länge Turkiet håller sina flygbaser
            öppna för västs stridsflygplan.
          </note>
          <note>
            Under pausen i den här interpellationsdebatten såg jag att det
            kom ett brev från HDP, det parti Margot Wallström beskrivit som
            ett systerparti till Socialdemokraterna, där man tydligt uttrycker
            en väldigt stark oro för att EU nu börjar kompromissa om mänskliga
            rättigheter och demokrati. Det blir en bricka bland många andra
            i ett större förhandlingsspel. Demokrati och mänskliga rättigheter
            är en bricka, och flyktingar och kriget mot Daish blir en annan
            bricka.
          </note>
          <note>
            Jag tycker att det är oerhört oroväckande, och jag hoppas att
            vi kan få en tydligare och konsekventare politik när det gäller
            demokrati och mänskliga rättigheter i Turkiet. Då kommer det att
            bli problematiskt att skicka 700 miljoner kronor, utan några villkor,
            till Turkiet.
          </note>
          <note type="speaker">
            Anf. 129 DÉSIRÉE PETHRUS (KD):
          </note>
          <note>
            Herr talman! Jag ber om ursäkt för att jag inte var tillräckligt
            uppmärksam när jag fick svar av utrikesministern. Jag stod och
            pratade med en annan minister om nästa interpellation. Det var
            inte bra.
          </note>
          <note>
            Jag skulle vilja lyfta fram två saker. Det ena är medlen och
            resurserna som man vill ha från Turkiets sida. Jag såg just på
            Twitter och Voice of America att Erdoğan har sagt att om han inte
            får de här pengarna kommer han att utvisa alla flyktingar till
            Europa. Bara det säger ju en hel del om problematiken med Turkiet.
            Men oavsett om det nu är 700 miljoner som ska gå från svenska
            skattebetalare eller 3 miljarder som ska gå från EU till Turkiet
            måste det finnas någon typ av det vi inom biståndet brukar tala
            om som konditionalitet, det vill säga att det måste finnas tydliga
            krav. Det måste lyftas fram mer, tycker jag, både av EU och av
            utrikesministern.
          </note>
          <note>
            Det andra är att erbjuda Turkiet pengarna och säga: Vi förutsätter
            att fredssamtal återupptas mellan den turkiska regeringen och
            PKK. Från Kristdemokraternas sida har vi inte föreslagit att man
            ska ta bort stämplingen av PKK. Däremot tror vi att det är viktigt
            att det samtal som tidigare fördes kan fortsätta, och det ska
            vi bidra till.
          </note>
          <note>
            Här skulle man, som jag har skrivit i min interpellation, kunna
            använda Folke Bernadotte-akademin. De har jobbat en hel del med
            den här typen av dialog. Jag har kontrollerat med dem; de har
            inte fått någon sådan förfrågan. Kanske skulle man kunna erbjuda
            den möjligheten.
          </note>
          <note>
            Det var bara två inspel. Det ena var konditionaliteten, och det
            andra var vad Sverige kan bidra med för att öka tempot i fredssamtalen.
          </note>
          <note type="speaker">
            Anf. 130 Utrikesminister MARGOT WALLSTRÖM (S):
          </note>
          <note>
            Herr talman! Tack, alla ledamöter, för en viktig och bra debatt!
          </note>
          <note>
            Jag vill bara säga något kort om detta med listningen av PKK.
            Sverige följer EU:s lagstiftning på det här området och är ett
            av de länder i EU som mest av allt driver en rättsäkerhetslinje.
            Vi tycker att listningsgrunderna ska vara tydliga och gå att belägga,
            att man ska följa EU-domstolens bedömningar i liknande fall, att
            listade ska informeras om grunderna och kunna klaga hos EU-tribunalen
            samt att EU så snart som möjligt ska ta bort listningar om en
            domstol har funnit dem felaktiga eller om listningsgrunderna inte
            längre anses vara uppfyllda. Vi tycker alltså att det vi har att
            hålla oss till är tydliga kriterier och att det ska vara rättssäkert
            – bara så att Amineh Kakabaveh vet hur vi ser på den saken.
          </note>
          <note>
            Jag tror inte heller, ärade ledamöter, att ni ska underskatta
            EU totalt när det gäller de här samtalen. Det är klart att man
            gärna skulle vilja göra allting villkorat och säga: Gör ni inte
            si eller så blir det absolut inga pengar! Risken finns att man
            låser en hel förhandling på det sättet och inte kommer någonvart.
          </note>
          <note>
            Vi har vana av att ha just den här typen av samtal, också med
            regimer som kan vara ganska svåra att komma till tals med. Det
            är förstås viktigt hur vi driver det här.
          </note>
          <note>
            Nu är det en procedur som har satts igång. Det är en dialog,
            ett samtal, ett samarbete som har startats. Jag menar att EU faktiskt
            tydligt för fram åsikterna om rättssäkerhet, yttrandefrihet och
            allt det som är våra grundläggande värderingar. Det ska vi fortsätta
            att göra. Men det handlar om att balansera de här intressena och
            upprätthålla dialogen för att kunna trycka på och driva utvecklingen
            i rätt riktning. Det är viktigt för Turkiets framtid.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2015/16:331 om våld och trakasserier
            på asylboenden
          </note>
          <note type="speaker">
            Anf. 131 Justitie- och migrationsminister MORGAN JOHANSSON (S):
          </note>
          <note>
            Herr talman! Désirée Pethrus har frågat mig vilka åtgärder jag
            är be ­ redd att vidta för att asylsökande kristna ska känna sig
            trygga ute på asyl ­ boenden. Hon har också frågat mig om jag
            tänker ta några lagstiftnings ­ initiativ eller vidta någon annan
            åtgärd för att förstärka skyddet för dem som drabbas av hatbrott,
            hot eller trakasserier.
          </note>
          <note>
            År 2015 sökte nästan 163 000 personer asyl i Sverige. Drygt 110
            000 av dessa kom under årets sista fyra månader. Trots den historiskt
            höga inströmningen kunde Migrationsverket erbjuda boende åt alla
            samma dag som de ansökte om asyl, med undantag för ett par dagar
            i november. För att klara detta har Migrationsverket emellertid
            tvingats till förtätningar i boendena samtidigt som handläggningstiderna
            har blivit allt längre.
          </note>
          <note>
            Det är självklart att alla asylsökande ska kunna känna sig trygga
            under sin vistelse i boendet. Ansvaret för säkerheten på boenden
            för asylsökande ligger på Migrationsverket, som har ett nära samarbete
            med Polismyndigheten i dessa frågor.
          </note>
          <note>
            Som en åtgärd för att öka kontrollen när det gäller både yttre
            påverkan och ordningsstörningar inne på boenden har Polismyndigheten
            utbildat ordningsvakter i snabbare takt för bland annat Migrationsverkets
            räkning. Det totala antalet väktare och ordningsvakter har mer
            än fördubblats vid asylboendena. Polismyndigheten samverkar lokalt
            med dessa aktörer i frågor som rör säkerhetsåtgärder och har också
            genomfört insatser för att höja förmågan på enskilda boenden i
            de fall den upplevts vara bristfällig. Om det förekommer brottsliga
            handlingar på boenden för asylsökande ska det anmälas och utredas
            av polisen.
          </note>
          <note>
            Migrationsverket gör ingen uppdelning i etnicitet eller religion
            på asylboendena. Jag tycker att det är en rimlig princip. Samtliga
            asylsökande som erbjuds plats på asylboenden informeras om vilka
            boenderegler som gäller. Av informationen framgår att alla som
            bor i boendet ska kunna känna sig trygga i sin boendemiljö och
            att det därför är viktigt att alla i boendet respekterar varandra
            och visar varandra hänsyn, oavsett religion, kultur eller sexuell
            läggning. Det är en självklarhet att de som flyr för att få en
            fristad i vårt land också följer Sveriges lagar när de kommer
            hit.
          </note>
          <note>
            Under de senaste månaderna har regeringen fattat en rad svåra
            men nödvändiga beslut om åtgärder i syfte att minska antalet asylsökande
            som söker sig till Sverige. Antalet asylsökande är nu på en betydligt
            lägre nivå än i oktober och november 2015. Detta underlättar för
            Migrationsverket att vidta åtgärder för att minska den oro som
            uppstår i boendena, bland annat på grund av långa handläggningstider
            och ojämn fördelning.
          </note>
          <note>
            Utöver de åtgärder som vidtagits i syfte att minska antalet asylsökande
            är det också viktigt att de asylsökande ges möjlighet till meningsfull
            sysselsättning under sin väntetid. En viktig del i detta är det
            civila samhällets roll i arbetet med mottagande och etablering
            av nyanlända på olika sätt.
          </note>
          <note>
            Regeringen har därför fördelat 200 miljoner kronor till civila
            samhällets organisationer, studieförbunden och idrottsrörelsen.
            Pengarna ska användas för att organisationerna ska kunna ta till
            vara det frivilliga engagemanget och skapa uthållighet i sitt
            arbete. Inom folkbildningen handlar det till exempel om att stärka
            kunskaperna i svenska och om samhället och att främja deltagande
            i samhällslivet för asylsökande och personer som beviljats uppehållstillstånd
            och fortfarande bor kvar i asylboenden.
          </note>
          <note>
            Rättsväsendet har också en viktig roll i arbetet mot hatbrott.
            Den rollen behöver stärkas ytterligare. Polismyndigheten redovisade
            under våren 2015, som svar på ett regeringsuppdrag, ett antal
            förslag för att utveckla arbetet med att bekämpa hatbrott. Regeringen
            har hela tiden varit tydlig med att Polismyndighetens satsning
            kommer att följas upp i syfte att säkerställa att åtgärderna får
            avsedd effekt. I regleringsbrevet för 2016 åläggs därför Polismyndigheten
            att redovisa vilka åtgärder som har vidtagits som ett resultat
            av uppdraget att utveckla arbetet för att bekämpa hatbrott.
          </note>
          <note>
            Som tidigare aviserats kommer regeringen under våren att ta fram
            en nationell plan mot rasism och liknande former av fientlighet.
            I denna kommer åtgärder mot hatbrott att ingå. Genom planen tas
            ett samlat grepp om dessa frågor, och grunden läggs för ett långsiktigt
            och resultatinriktat arbete.
          </note>
          <note type="speaker">
            Anf. 132 DÉSIRÉE PETHRUS (KD):
          </note>
          <note>
            Herr talman! Tack, justitie- och migrationsminister Morgan Johansson,
            för svaret!
          </note>
          <note>
            I december förra året lämnade jag in en skriftlig fråga till
            migrationsministern om kristnas utsatthet på asylboenden – om
            trakasserier, hot och våld som drabbar dem. I sitt svar på frågan
            nämnde ministern inte ens specifikt de kristnas utsatthet.
          </note>
          <note>
            Varje vecka får jag mejl och telefonsamtal om vad som händer
            ute på våra asylboenden gentemot kristna personer. Det är skrämmande.
            Kyrkor och enskilda försöker hjälpa personer så gott de kan. Ibland
            får de helt enkelt evakuera personer och hjälpa dem med andra
            boenden. Jag har själv träffat flera asylsökande som beskriver
            situationen ute på asylboenden, vilket jag tar upp som exempel
            i min interpellation till ministern.
          </note>
          <note>
            Det handlar om allvarliga saker som knivskärningar och konkreta
            hot. Det kan handla om muslimer som konverterat till kristendomen
            men som av andra på boendet hotas ifall de inte deltar i fredagsbönen
            och så vidare. Det kan vara någon som delar rum med andra och
            vill ha sin bibel framme. Det utlöser konflikter. En annan kan
            inte, som jag har här, ha ett kors på sig utan att trakasseras.
            Det är inte endast hot utan ibland också reella attacker med knivar.
          </note>
          <note>
            Ja, de får polisanmäla. Men vad händer sedan? De får åka tillbaka
            till hemmet och sätta sig i ett rum tillsammans med dem som har
            attackerat dem. Är det acceptabelt? Hur skulle ministern själv
            ha känt det i en sådan situation?
          </note>
          <note>
            Vi ser att olika kristna grupper och kyrkor får hjälpa de utsatta.
            De försöker hitta andra boenden. Ibland går det med andra asylboenden,
            och ibland får de ordna skyddade lägenheter.
          </note>
          <note>
            Är det rimligt att det inte är den som utövar våldet som får
            ta konsekvensen av sitt handlande utan att det är den utsatte
            som får flytta på sig? Det är som i skolans värld, där den mobbade
            få flytta på sig men inte den som mobbar. Det är inte rimligt.
          </note>
          <note>
            Jag vill betona att alla oavsett religion ska känna sig trygga.
            Det handlar inte om att ta ställning för eller emot någon religion
            utan om att Sverige har präglats av och även i framtiden ska präglas
            av religionsfrihet och att hatbrott av alla slag ska motverkas
            av samhället. Man ska inte heller på grund av kön eller sexuell
            läggning utsättas för hot av olika slag. Det måste finnas skydd
            för dem som hotas.
          </note>
          <note>
            Då jag tyckte att ministern i sitt svar på min fråga i december
            inte verkade ta detta på allvar skrev jag den interpellation som
            jag nu fått svar på. Jag är fortsatt förundrad över att ministern
            inte heller denna gång vågar nämna kristnas utsatthet. Vad är
            det som är så farligt? Varför negligeras det som sker mot kristna
            ute på asylboenden från ministern och regeringen?
          </note>
          <note>
            Migrationsverkets presstjänst har uttalat att om man är utsatt
            för brott ska det göras en polisanmälan så att polisen kan vidta
            de åtgärder som behövs och lagföra en eventuell gärningsman.
          </note>
          <note>
            Vad anser ministern ska hända med den som hotar eller utövar
            våld på ett asylboende? Ska det bli någon konsekvens direkt? Eller
            råder det straffrihet om man utövar hot och våld på asylboenden?
          </note>
          <note>
            Dessa frågor vill jag och många med mig ha svar på. Det är människor
            som har deltagit i diskussionen, följt frågan och som förundrat
            mejlar mig varje dag och frågar: Varför görs inget konkret för
            denna grupp? Varför negligeras de specifika hoten mot kristna
            ute på asylboenden?
          </note>
          <note type="speaker">
            Anf. 133 Justitie- och migrationsminister MORGAN JOHANSSON (S):
          </note>
          <note>
            Herr talman! En självklar utgångspunkt för oss är att alla ska
            känna sig trygga på sina asylboenden. Det har man rätt till, och
            det är särskilt viktigt när man just har kommit till Sverige efter
            en lång och kanske farofylld flykt. Vi har en självklar förpliktelse
            att se till att man kan känna sig trygg i vår försorg. Sverige
            ska kunna erbjuda den tryggheten.
          </note>
          <note>
            Därför är det viktigt, precis som jag säger i interpellationssvaret,
            att boendena har tydliga förhållningsregler så att polis kopplas
            in om det uppstår bråk, våld eller trakasserier och att en polisanmälan
            omedelbart görs.
          </note>
          <note>
            Jag är väl medveten om att kristna kan vara särskilt utsatta
            i dessa sammanhang. Också jag får vittnesmål om detta genom mejl
            och andra kontakter.
          </note>
          <note>
            Jag är inte ett dugg rädd att ta upp denna fråga, och det är
            oerhört viktigt att vi är tydliga med att asylboenden ska vara
            en fristad för människor som har flytt undan krig och förföljelse.
            Dessa människor har rätt till det.
          </note>
          <note>
            Om detta försiggår polisanmäls det, och huvudregeln måste vara
            att det är den som trakasserar som får flytta, inte den som blir
            trakasserad.
          </note>
          <note>
            Men som alla vet har vi just nu en mycket ansträngd situation
            i våra asylboenden. Därför måste vi jobba inte bara med tydliga
            budskap och riktlinjer utan med förebyggande insatser. En av dessa
            förebyggande insatser är att anskaffa fler boenden så att vi kan
            minska trångboddheten och få större möjlighet att åstadkomma den
            typ av förflyttningar som kan behöva göras.
          </note>
          <note>
            I mitt interpellationssvar nämner jag att vi har fördubblat antalet
            väktare och ordningsvakter för att kunna komma till rätta med
            detta, och jag tror att det är viktigt.
          </note>
          <note>
            Det som gäller är tydliga förhållningsregler, polisanmälan, tydliga
            riktlinjer och att polisen ser strängt på detta. Jag nämner också
            att vi måste förstärka polisens arbete mot hatbrott. Det förebyggande
            är också viktigt, det vill säga att anskaffa fler boenden. Under
            våren behöver vi kanske uppemot 20 000 fler boenden för att kunna
            gå tillbaka till en mer normal situation, bland annat när det
            gäller yta och hur många som ska bo i varje boende.
          </note>
          <note>
            När det gäller det förebyggande måste vi också se till att det
            finns meningsfull sysselsättning och utbildning. Här bedriver
            studieförbunden en fantastisk verksamhet. Förra året satte vi
            av pengar riktade till studieförbunden. Under hösten och fram
            till årsskiftet hade de påbörjat utbildning för 50 000 asylsökande.
            Det handlar inte bara om svenska utan om samhällskunskap och information
            om vilka lagar och regler som gäller i Sverige och vilket förhållningssätt
            vi förväntas ha gentemot varandra.
          </note>
          <note>
            Vi måste också jobba vidare med att korta handläggningstiderna,
            för det är ju en viktig del av frustrationsbilden.
          </note>
          <note>
            Vi måste se de problem som finns, inte negligera dem utan tvärtom
            ta dem på stort allvar. Men samtidigt finns det en tendens utanför
            detta hus att vilja blåsa upp problemen och ge dem överdrivna
            proportioner. När det gäller polisens utryckningsverksamhet är
            det ungefär 1 procent som kan knytas till migrationsboenden.
          </note>
          <note type="speaker">
            Anf. 134 DÉSIRÉE PETHRUS (KD):
          </note>
          <note>
            Herr talman! Jag har jobbat en del med jämställdhet, utsatta
            kvinnor, hedersvåld och människor som är särskilt utsatta i en
            kontext.
          </note>
          <note>
            Här talar vi om människor som har flytt, till exempel från Irak
            där det tidigare var 1,3 miljoner kristna. I dag har 250 000 fått
            söka skydd uppe i irakiska Kurdistan, och de känner ingen trygghet.
          </note>
          <note>
            När de sedan kommer till Sverige tror de att de har kommit till
            ett land där religionsfrihet och trygghet råder, men på asylboendet
            utsätts de för kraftfulla hot och våld.
          </note>
          <note>
            Jag har dock inte hört vare sig ministern eller Migrationsverkets
            generaldirektör säga att detta är oacceptabelt och att det behövs
            en markering i samh ället. Jag skulle vilja höra detta också i
            medierna.
          </note>
          <note>
            I sitt svar säger ministern i sin förklaring till våldet på asylboenden
            att det är många som har sökt asyl, att det är förtätade boenden
            och att man får färre kvadratmeter att röra sig på. Det är möjligtvis
            en förklaring men inget försvar för det som händer.
          </note>
          <note>
            Jag förstod när jag hörde Migrationsverkets generaldirektör i
            SVT:s Agenda i söndags att han tycker att detta får man ta när
            man har så många människor samlade på ett och samma ställe. Det
            är ett skrämmande synsätt att negligera de människor som är utsatta.
          </note>
          <note>
            I tidningen Dagen i tisdags uttalade inrikesminister Anders Ygeman
            att kristofobiska brott på asylboenden inte är hans ”förstahandsoro”.
            Hur ska man uttyda det?
          </note>
          <note>
            Det vi nu ser är en regering som inte annat än negligerar och
            förminskar det problem som dessa utsatta kristna råkar ut för
            på asylboenden. Det finns varken vilja eller handlingskraft att
            agera, och det görs inga offentliga uttalanden från regeringen
            om att sätta stopp för detta.
          </note>
          <note>
            I Svenska Dagbladet kunde man häromdagen läsa att det i Sverige
            finns fyra privata hbtq-certifierade asylboenden. Det är bra,
            för denna grupp är också utsatt för hatbrott och andra brott.
            En representant för Migrationsverket uttalar sig i tidningen och
            säger att man för en dialog med RFSL om särskilda boenden för
            denna särskilt utsatta grupp.
          </note>
          <note>
            Men varför ska de utsatta kristna inte få egna boenden?
          </note>
          <note>
            Jag vill inte att det ska vara så här. Jag önskar att det fungerade
            på asylboenden. Jag vill inte att vi ska dela upp i olika grupper.
            Men om de inte kan skyddas är det enda sättet att lösa situationen.
          </note>
          <note>
            Många med mig undrar varför det inte finns boenden för alla som
            söker skydd och som inte kan skyddas.
          </note>
          <note>
            Polisen uppger i medierna att 5 000 incidenter är kopplade till
            flyktingboenden under den senaste tiden, varav 600 gäller misshandel.
          </note>
          <note>
            Migrationsverkets generaldirektör säger att det här är ganska
            normalt i en vanlig svensk befolkning med det antal som har kommit.
            Ja, så kan man ju resonera, men jag tycker att det är en märklig
            jämförelse. Det här är människor som har kommit för att söka skydd,
            och samtidigt ägnar sig några av dem åt att utöva handlingar på
            andra i sin närhet som inte kan känna sig skyddade i Sverige.
            Det är ju en helt ohållbar situation.
          </note>
          <note>
            Min fråga till ministern är: Är det en normal företeelse att
            den här typen av brott sker ute på våra boenden och att hot och
            våld får man räkna med, som generaldirektören för Migrationsverket
            säger?
          </note>
          <note type="speaker">
            Anf. 135 Justitie- och migrationsminister MORGAN JOHANSSON (S):
          </note>
          <note>
            Herr talman! Désirée Pethrus väljer att både rycka ut meningar
            och att också vantolka vad jag säger. Som jag sa i mitt första
            inlägg är inte detta acceptabelt. Varje kränkning, trakasseri,
            våld eller vad det är vi talar om är inte acceptabelt. Då måste
            samhället, med de verktyg vi har, göra vad vi kan för att försöka
            både ingripa mot det och förebygga det, bådadera. Det finns ingen
            anledning alls att någon av oss ska stå och förringa att det här
            har inträffat, för så är det.
          </note>
          <note>
            Det finns en skillnad mellan att försvara en handling och att
            söka förklaringar till den. Det var den skillnaden som jag ville
            klargöra. Det finns inget försvar för någon typ av våldshandlingar,
            men man kan vidta förebyggande insatser för att förhindra att
            de sker. Sådana förebyggande insatser är till exempel att se till
            att det finns trygga och klara förhållningsregler och information
            om vad som gäller på boendena, att man via studieförbundens försorg
            får utbildning och information om vad som gäller, att man vet
            om att om man ägnar sig åt detta får det en konsekvens, inte bara
            att man blir polisanmäld, att polisen ingriper och utreder utan
            också att om man blir dömd ligger det en till last i asylprövningen.
            Den tydligheten måste vi också vara klara över.
          </note>
          <note>
            Vad än någon företrädare nu har sagt ska Désirée Pethrus inte
            tolka det som att vi ser det här som ett mindre problem. Tvärtom
            säger vi att vi måste se till att alla människor i en sådan här
            situation kan känna sig trygga. Hur gör man då det? Genom tydlighet
            i budskapet, men också genom att på ett bättre sätt medverka till
            att minska frustrationer och allt det som skaver. Många av dem
            som kommer har ju en traumatisk erfarenhet med sig när de kommer
            till Sverige, ett land som de inte känner till så väldigt mycket
            om. Sedan får de leva i ovisshet om de ska få möjlighet att stanna
            i Sverige över huvud taget. Och ofta får de, som det ser ut i
            dag, bo väldigt trångt på boendena. Det måste vi också våga ta
            i.
          </note>
          <note>
            En viktig sak för att kunna anskaffa fler boenden och se till
            att det blir en bättre miljö är att vi från den 1 mars kan anvisa
            flyktingar som har fått uppehållstillstånd till kommuner och att
            dessa kommuner måsta ta emot dem. Detta var Kristdemokraterna
            emot under väldigt lång tid. Ni ville ju inte ha någon sådan anvisningslag.
            Men det är en del av en strategi för att underlätta för oss att
            nu hantera situationen.
          </note>
          <note>
            Tydlighet är vad som gäller, tydliga konsekvenser om man bryter
            mot de riktlinjer som finns och förebyggande insatser. Detta tror
            jag är vägen framåt: förklara vad som inte är acceptabelt och
            snabba och resoluta ingripanden.
          </note>
          <note type="speaker">
            Anf. 136 DÉSIRÉE PETHRUS (KD):
          </note>
          <note>
            Herr talman! Jag känner mig inte trygg med svaret från ministern.
            Mi ­ nistern säger att det ska bli konsekvenser. Ja, det kanske
            blir konsekvenser för den asylsökande som har utövat våld efter
            två års asylsökningsprövo ­ tid. Under tiden ska då personen vara
            på boendet och utöva hot mot andra som kanske har en kristen bakgrund
            medan den andra har en annan reli ­ gion. Det är helt oacceptabelt.
          </note>
          <note>
            Om jag inte minns fel är både jag och ministern socionomer. Vi
            beteendevetare förstår att människor präglas av det som de har
            varit med om. Men till en kvinna som har hotats i en relation
            säger vi inte: Vi har gjort en polisanmälan. Nu får du åka hem
            till mannen och sätta dig där. I stället ordnar vi ett skyddat
            boende. Vi försöker på något sätt att lösa situationen. Vi har
            handlingsplaner för hur det här ska åtgärdas.
          </note>
          <note>
            Jag vill se en handlingsplan från regeringen. Vad är handlingsplanen?
            Vad är det som ska göras konkret? Jag vill inte höra undanflykter
            från vare sig ministern eller generaldirektören för Migrationsverket
            om att det här är sådant man får räkna med, att det är så trångbott
            och så vidare. Så finns det ju många som tidigare också har förklarat
            våldet mot kvinnor, att man får stå ut med våldet.
          </note>
          <note>
            Vi kan inte ha en situation som den som är nu. Jag måste kunna
            gå tillbaka till dem som jobbar och möter de här människorna och
            säga: Regeringen kommer att göra det här, och vi har en handlingsplan
            som vi politiker har lyckats få fram.
          </note>
          <note>
            Vad är det konkret för handlingsplan? Lite mer vakter? Men många
            av de här boendena ligger långt ute i skogen. Det finns inte ens
            personal där, utan man erbjuder ett vanligt boende med mat. Hur
            ska vi göra? Alternativet är annars att ha särskilda boenden,
            på samma sätt som för hbtq-personer, för kristna.
          </note>
          <note type="speaker">
            Anf. 137 Justitie- och migrationsminister MORGAN JOHANSSON (S):
          </note>
          <note>
            Herr talman! Désirée Pethrus har kanske inte riktigt lyssnat
            på vad jag har sagt. Jag har sagt att det måste bli tydliga konsekvenser.
            Om det är så att man begår någon typ av brott ska konsekvenserna
            inriktas mot den som har trakasserat eller begått brottet. Då
            ska förstahandsalternativet, precis som i situationen när det
            gäller våld mot kvinnor, vara att det är den som begår brottet
            som ska flyttas. Det sa jag i mitt första inlägg, och där tyckte
            jag nog att jag var tydlig.
          </note>
          <note>
            Sedan är jag inte socionom. Jag är statsvetare. Men jag försöker
            ändå föra ett resonemang kring vad det är för grundläggande faktorer
            som kan finnas som förvärrar situationen. Då handlar det om att
            det just nu bor väldigt många och att det är trångt. Men det är
            inte alls hela förklaringen, utan det finns också helt andra saker
            som fördomar och motsättningar sedan tidigare och olika religiösa
            övertygelser som spelar in här.
          </note>
          <note>
            Jag sa också i mitt första inlägg att jag är fullt medveten om
            att kristna i de här situationerna kan ha en särskilt utsatt situation
            och att det därför gäller att vi är vaksamma på detta och att
            samhället är berett att vidta åtgärder. Och jag har beskrivit
            den typen av åtgärder.
          </note>
          <note>
            Vi kommer självklart att följa den här frågan oerhört noga framöver.
            Om vi finner att de åtgärder som vi vidtar – fler ordningsvakter,
            mer utbildning, mer information och mer ingripanden a v poliser
            – inte är tillräckliga får vi helt enkelt återkomma till frågan
            om vilka andra åtgärder vi i så fall ska vidta. Men just nu har
            vi ganska mycket i vår verktygslåda som vi kan använda oss av.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2015/16:340 om våld i nära relationer
          </note>
          <note type="speaker">
            Anf. 138 Justitie- och migrationsminister MORGAN JOHANSSON (S):
          </note>
          <note>
            Herr talman! Den nationella samordnaren mot våld i nära relationer
            slutredovisade sitt uppdrag i juni 2014. Betänkandet innehåller
            en mängd förslag inom olika områden. Mot den bakgrunden har Ellen
            Juntti frågat inrikesministern dels om det är ri mligt att det
            ska ta två år att komma med förslag inom ett område som regeringen
            påstår sig prioritera, dels när regeringen kommer att presentera
            dessa förslag, om det blir i år eller kommer att dröja ännu längre.
          </note>
          <note>
            Ansvaret inom regeringen är så fördelat att det är jag som ska
            besvara interpellationen.
          </note>
          <note>
            Som Ellen Juntti själv har påpekat var den nationella samordnarens
            uppgift att åstadkomma en kraftsamling för att motverka våld i
            nära rela ­ tioner. Det var ett operativt uppdrag som främst handlade
            om att samla och stödja berörda aktörer för att öka effektiviteten,
            kvaliteten och långsiktig ­ heten i arbetet. Vid behov skulle
            förslag lämnas till hur arbetet kunde för ­ bättras och samverkan
            utvecklas.
          </note>
          <note>
            Sedan regeringen tillträdde har vi beslutat om inte mindre än
            åtta åtgärder som direkt kopplar till samordnarens förslag.
          </note>
          <note>
             Vi har gett regeringsuppdrag till Polismyndigheten och Soc
            ialstyrelsen att bistå våldsutsatta med att hämta personliga tillhörigheter
            i hemmet.
          </note>
          <note>
             Ett nationellt kunskapscentrum om våld och övergrepp mot barn
            har inrättats vid Linköpings universitet.
          </note>
          <note>
             Kvinnojourerna har fått kraftigt förstärkta resurser i och
            med att vi har avsatt 100 miljoner kronor årligen de närmaste
            åren.
          </note>
          <note>
             Socialstyrelsen har fått i uppdrag att utvärdera försöksverksamheter
            med rutinfrågor om våldsutsatthet i hälso- och sjukvård och socialtjänst.
          </note>
          <note>
             Socialstyrelsen har nyligen även fått i uppdrag att vidareutveckla
            och stödja implementeringen av verksamma metoder i socialtjänsten
            för att arbeta med våldsutövare. Det inkluderar differentiering
            av metoder utifrån behov.
          </note>
          <note>
             Socialstyrelsen ska också vidareutveckla och stödja implementeringen
            av metoder i socialtjänstens arbete när det gäller barn som utsätts
            eller riskerar att utsättas för våld i familjen.
          </note>
          <note>
             Dessutom har Polismyndigheten fått i uppdrag att redovisa hur
            den arbetar med transnationella ärenden där misstanke finns om
            hedersrelaterat våld och förtryck, äktenskap mot den egna viljan
            eller barnäktenskap.
          </note>
          <note>
             Avslutningsvis beslutades den nya ANDT-strategin i förra veckan.
            Den inkluderar nu på ett tydligare sätt våld i nära relationer
            och det samband som finns mellan sådant våld och användningen
            av alkohol och narkotika.
          </note>
          <note>
            Jag vill också nämna att utredningen om en nationell strategi
            mot mäns våld mot kvinnor (SOU 2015:55) har analyserat de socioekonomiska
            effekterna av mäns våld mot kvinnor i nära relationer. Sammantaget
            är alltså nio åtgärder, som direkt kopplar till samordnarens förslag,
            omhändertagna.
          </note>
          <note>
            Att förebygga och motverka våld i nära relationer är högt prioriterat
            av regeringen. Vi har satt upp ett tydligt mål om att andelen
            personer i befolkningen som blir utsatta för våld i nära relationer
            ska minska. För att nå det målet lägger regeringen stor vikt vid
            att utveckla det förebyggande arbetet. Fokus ligger på mäns ansvar
            och delaktighet, liksom på maskulinitetsnormer. Regeringen har
            i det syftet även vidtagit ytterligare ett antal andra åtgärder
            inom området.
          </note>
          <note>
            Vi har ännu inte tagit slutlig ställning till de övriga förslagen
            från den nationella samordnaren mot våld i nära relationer. Det
            finns goda skäl till det. Vi har velat invänta betänkandena från
            Jämställdhetsutredningen (SOU 2015:86) och utredningen om en nationell
            strategi för att mäns våld mot kvinnor ska upphöra (SOU 2015:55).
            Dessa båda utredningar rör delvis samma frågor och problem. Remissbehandlingen
            har nyligen avslutats. Förslagen bereds, och jag vill inte föregripa
            den beredningen. Ambitionen är dock att presentera både en nationell
            strategi och andra åtgärder under det här året.
          </note>
          <note type="speaker">
            Anf. 139 ELLEN JUNTTI (M):
          </note>
          <note>
            Herr talman! Tack, justitieministern, för svaret! Jag har ställt
            interpellationen om våld i nära relationer för att jag tycker
            att det är ett jätteviktigt ämne och område, där vi måste göra
            allting för att kunna bekämpa våldet.
          </note>
          <note>
            Alliansregeringen tyckte också det, och därför tillsatte vi en
            nationell samordnare , Carin Götblad, som skulle ta det krafttag
            som justitieministern nämnde. Hon lämnade betänkandet Våld i nära
            relationer – en folkhälsofråga i juni 2014, som ministern sa.
            I betänkandet finns över 50 olika förslag. Det gäller olika aktörer:
            socialtjänsten, hälso- och sjukvården och rättsväsendet.
          </note>
          <note>
            När regeringen tillträdde hösten 2014 fanns betänkandet med förslagen
            på bordet. Visserligen har regeringen genomfört vissa åtgärder,
            men det är inte särskilt många med tanke på hur många förslag
            som fanns i betänkandet. Men jag är nöjd med de förslag som har
            genomförts. Bland annat är jag väldigt nöjd med det nationella
            kunskapscentret om våld och övergrepp mot barn. Det hade även
            vi moderater med i vårt valmanifest, och vi hade tänkt genomföra
            det. Det är alltså bra.
          </note>
          <note>
            Med tanke på att regeringen skriver i sin budget att man är en
            feministisk regering och att detta område är högt prioriterat
            är jag ändå ganska besviken på regeringen. Nio åtgärder på över
            ett och ett halvt år tycker jag är alldeles för få. Det är vackra
            ord att säga att man är en feministisk regering, men det behövs
            lite mer handling.
          </note>
          <note>
            I den propositionsförteckning som regeringen lämnade i januari
            fanns i alla fall inte på justitieområdet några som helst förslag
            som hade med det här området att göra. Detta är viktigt med tanke
            på att i genomsnitt mördas 17 kvinnor per år av en närstående.
            Till detta kommer försök till mord, våldtäkter och grova kvinnofridskränkningar.
            Där ingår även brott mot barn. Det finns jättemånga polisanmälningar,
            och man måste också tänka på att mörkertalet är stort när det
            gäller de här brotten.
          </note>
          <note>
            Kvinnor, barn och även män som utsätts för våld i nära relationer
            tar stor skada. Därför borde man komma med förslag lite snabbare.
            Ministern sa i sitt svar att regeringen har velat vänta in två
            andra utredningar. Hur länge ska man vänta? För varje år som går
            är det många som råkar illa ut. Som jag sa är det i genomsnitt
            17 kvinnor per år som dödas, och många andra blir skadade för
            livet. Även barn utsätts.
          </note>
          <note>
            Jag tycker att det är ett dåligt resultat med så här få förslag
            på ett och ett halvt år. Till hösten, så långt som propositionsförteckningen
            räcker, har det gått två år.
          </note>
          <note>
            Jag undrar om ministern är nöjd med resultatet – de få förslag
            som regeringen har kommit med?
          </note>
          <note type="speaker">
            Anf. 140 Justitie- och migrationsminister MORGAN JOHANSSON (S):
          </note>
          <note>
            Herr talman! Ellen Juntti har i praktiken två frågor i sin interpellation.
            Den första är: Varför ska det ta två år innan regeringen kommer
            med förslag? Varför har ni inte kommit med fler på de här två
            åren? Den andra är: Varför har det bara kommit två förslag hittills?
          </note>
          <note>
            Det är två påståenden och två felaktigheter. För det första har
            vi inte suttit i två år. Vi har suttit i ett år och fyra månader,
            om jag ska vara exakt. För det andra har vi inte kommit med bara
            två förslag. I interpellationssvaret radar jag upp nio åtgärder
            direkt kopplade till Carin Götblads åtgärder som vi redan har
            levererat. Detta har vi gjort på ett år och fyra månader. Betänkandet
            kom som sagt på sommaren 2014.
          </note>
          <note>
            Då ställer man sig frågan: Vad gjorde de borgerliga på sin tid?
            Moderaterna ledde Justitiedepartementet i åtta år. År ett gjorde
            man ingenting mot våld i nära relationer. År två gjorde man ingenting
            mot våld i nära relationer. År tre gjorde man ingenting. År fyra
            gjorde man ingenting. År fem gjorde man ingenting. År sex tillsatte
            man en utredning. År sju väntade man på utredningen. År åtta tog
            man emot utredningen.
          </note>
          <note>
            Det är resultatet av de borgerliga åren då Moderaterna ledde
            Justitiedepartementet. Och så påstår ni att vi är saktfärdiga!
            Nu har vi levererat. 52 förslag kom Carin Götblad med i sitt betänkande.
            Vi har levererat på nio av dessa punkter på ett år och fyra månader.
          </note>
          <note>
            Den kanske allra viktigaste punkten, förutom en del av förhållningsförändringarna,
            är att vi kraftigt förstärker resurserna till kvinnojourerna.
            Från 2014 till 2016 genomför vi en ökning av resurserna till kvinnojourerna
            med nästan 100 miljoner kronor på årsbasis. Det är mer än en tredubbling
            av resurserna.
          </note>
          <note>
            Vi vet hur situationen ser ut på kvinnojourerna. Många av dem
            får säga nej till dem som söker stöd, hjälp och boende eftersom
            man helt enkelt inte har tillräckligt många platser. Vi vet att
            det finns ett oerhört stort behov, och det är därför vi är beredda
            att sätta av så pass mycket pengar. Vi ska försöka se till att
            kunna erbjuda mer stöd och hjälp.
          </note>
          <note>
            Dessutom genomför vi från och med i år en kraftig förstärkning
            till brottsofferjourerna. De har också en viktig roll i detta.
            De har inte egna boenden på det sättet, men de kan stödja dem
            som har gjort en brottsanmälan – i det här fallet handlar det
            då om våld i nära relationer – så att man klarar domstolsprocessen
            och får stöd och hjälp i den mycket känsliga situation som det
            kan handla om. Där skruvar vi nu upp de statliga resurserna också
            till brottsofferjourerna på ett sätt som den borgerliga regeringen
            aldrig orkade med.
          </note>
          <note>
            Sammantaget är det nog så att denna regering på ett år och fyra
            månader när det gäller brottsofferstödet och stödet för våldsutsatta
            kvinnor har levererat betydligt mycket mer än vad den tidigare
            regeringen har gjort. Och det här är bara det första året. Ge
            oss några år till så ska vi nog kunna klara av hela paketet!
          </note>
          <note type="speaker">
            Anf. 141 ELLEN JUNTTI (M):
          </note>
          <note>
            Herr talman! Tack, justitieministern! Faktum är att ingen skulle
            bli gladare än jag om regeringen satte fart. Våld i nära relationer
            är ett angeläget område att bekämpa, så jag är glad om ni levererar
            massor med bra förslag.
          </note>
          <note>
            Jag har inte sagt att regeringen har suttit i två år. Jag hänvisade
            till att det har gått två år när propositionsförteckningens tid
            tar slut.
          </note>
          <note>
            Jag har skrivit att det var två förslag. Där har jag fått felaktiga
            uppgifter. Men även om det stämmer att regeringen har levererat
            nio förslag är det ändå väldigt få förslag på ett och ett halvt
            år, eller två år till hösten. Det måste man säga, i alla fall
            med tanke på att regeringen har ganska hög svansföring när de
            kallar sig för en feministisk regering och prioriterar denna fråga
            högt. Jag tycker därför inte att det är så mycket levererat.
          </note>
          <note>
            Jag tänkte också ställa några frågor om brott mot barn, för det
            tycker jag är nästan ännu viktigare. Barn som växer upp med våld
            och som sedan ofta själva också blir utsatta för våld drabbas
            i betydligt större utsträckning av att de inte klarar skolan.
            Det leder till arbetslöshet, utsatthet och utanförskap. Många
            hamnar i kriminalitet och missbruk. Det är därför viktigt att
            man får slut på våldet i hemmen, inte minst för barnens skull.
          </note>
          <note>
            Rädda Barnen lämnade en rapport förra året om att det är långa
            handläggningstider när det gäller att utreda brott mot barn. När
            det finns en skäligen misstänkt person ska åtal väckas inom 90
            dagar, eller så ska ärendet läggas ned. På många ställen klarar
            man inte det här. Vissa klarar det ganska bra, till 80–90 procent,
            men till exempel Norrköping klarar det bara till 48 procent, alltså
            mindre än hälften av ärendena.
          </note>
          <note>
            Det här är bekymmersamt, därför att ju längre tid som går, desto
            svårare blir det att bevisa brott. Barnet kan glömma, bli hotat
            eller påverkas till att säga att det inte blivit slaget, eller
            vilket brott det nu handlar om. Det farliga är att om det inte
            går att bevisa läggs utredningen ned. Ofta får barnet åka hem
            igen, och det är ett stort bekymmer, för de flesta barn som blir
            utsatta för brott blir det i sina egna hem där de ska känna sig
            som tryggast.
          </note>
          <note>
            Den nationella samordnaren har föreslagit en sammanhållen tidsfrist
            för hela rättsprocessen, och det tycker jag är ett mycket bra
            förslag. Nu har man olika tidsgränser för när förhör ska hållas
            med barnet och när åtal ska väckas, men det finns ingen tidsgräns
            för när domstolsförhandlingen ska starta efter att åtal har väckts.
          </note>
          <note>
            Jag har pratat med åklagare som handlägger barnärenden och fått
            veta att det ibland kan gå upp till sex månader mellan åtal och
            domstolsförhandling. Det är inte acceptabelt. Exempelvis vet ju
            en 12–13-åring som har blivit våldtagen vad som är på gång, och
            tänk då att vänta i ett halvår innan man får besked om hur det
            går. Det är inte acceptabelt.
          </note>
          <note>
            Man måste också handlägga de här ärendena fort för att säkra
            bevisning. När det gäller misshandel mot de minsta barnen mellan
            noll och sex år är det bara 8 procent av fallen som klaras upp,
            eftersom de är svårast att bevisa. En stor anledning till att
            det tar tid är också att det finns för få barnförhörsledare.
          </note>
          <note>
            Vad tänker justitieministern vidta för åtgärder för att bevisningen
            av fler brott mot barn ska räcka till åtal och fällande dom? Och
            tycker justitie ­ ministern att det ska införas en sammanhållen
            tidsfrist för hela rättspro ­ cessen?
          </note>
          <note type="speaker">
            Anf. 142 Justitie- och migrationsminister MORGAN JOHANSSON (S):
          </note>
          <note>
            Fru talman! Det handlar inte om att bara räkna förslag, utan
            det handlar om vilken vikt de olika förslagen har, alltså hur
            viktiga de är och vad de får för reell effekt. Det finns 52 förslag
            i utredningen, och vi har levererat på nio av dessa. Vi fortsätter
            att bereda förslagen vidare, och dessutom har vi fått in ytterligare
            förslag från de två andra utredningarna som jag pratade om.
          </note>
          <note>
            Vi kommer att under det här året kunna presentera en nationell
            strategi för att samhället ska bli ännu bättre på att bekämpa
            de här brotten, både när det gäller våld i nära relationer generellt
            sett och när det gäller våld mot barn. Jag skulle till exempel
            gärna se att vi fortsätter utbyggnaden av det man kallar för barnahus,
            det vill säga platser för sammanhållna utredningar när det gäller
            brott mot barn. Det har visat sig vara oerhört effektivt och viktigt.
          </note>
          <note>
            I slutänden handlar det om vilka olika resurser vi är beredda
            att sätta av till detta. Precis som jag har sagt och som den här
            regeringen har varit tydlig med kommer vi att fortsätta prioritera
            arbetet mot våld i nära rela ­ tioner och brott mot barn. Det
            gäller för övrigt i rättsväsendet generellt sett – brott mot barn
            ska prioriteras och gå före andra mål. Det finns kanske möjligheter
            att vi kan hitta andra vägar för att se till att rättsväsendet
            blir ännu mer effektivt i den delen. Det är jag självklart beredd
            att se över.
          </note>
          <note>
            Den här frågeställningen är högt prioriterad för regeringen,
            och jag har gärna en fortsatt dialog med oppositionen om vilka
            förslag som finns både i denna och i andra utredningar för att
            vi ska kunna komma framåt.
          </note>
          <note>
            Vad jag har svårt att acceptera, och det markerade jag i mitt
            första inlägg, är påhopp om att vi inte levererar, inte tar det
            här på allvar eller inte ser till att göra saker och ting. Jag
            är, vilket väl framgick tydligt i mitt förra inlägg, ganska stolt
            över vad vi har klarat av att göra på ett år och fyra månader.
            Ge oss ytterligare lite tid så kommer vi att kunna leverera ännu
            mer när det gäller detta, gärna i samarbete med oppositionen.
          </note>
          <note type="speaker">
            Anf. 143 ELLEN JUNTTI (M):
          </note>
          <note>
            Fru talman! Tack, justitieministern, för svaret! Några förslag
            och åtgärder har levererats, men jag önskar att det hade varit
            fler.
          </note>
          <note>
            Jag vill säga några ord om att många återfaller i brott, särskilt
            våldsutövare. 70 procent av dem som har suttit i fängelse återfaller
            i brott inom tre år. Av dem som är dömda för våldsbrott genomgår
            32 procent ett behandlingsprogram.
          </note>
          <note>
            Alldeles nyligen lämnade Brottsförebyggande rådet en rapport
            om att hälften av dem som gick behandlingsprogrammet tyckte att
            det hade varit bra och trodde att det skulle ha en sådan inverkan
            på dem att återfallsrisken skulle vara lägre. Det låter bra, tycker
            jag, men i samma rapport framkom också att alla som vill gå behandlingsprogrammet
            inte har möjlighet att göra det. Det tycker jag är bekymmersamt.
            Jag tycker att alla ska som vill ska få ta del av programmet.
            Många gånger är det här inte så trevliga och snälla gossar när
            de kommer ut. Det har hänt mer än en gång att de när de kommer
            hem igen gör sig skyldiga till ganska grov misshandel.
          </note>
          <note>
            Den nationella samordnaren föreslår också att man ska utveckla
            behandlingen av våldsutövaren och att man ska skärpa straffet
            för överträdelse av kontaktförbud. Det är sådant som jag tycker
            att man verkligen måste se över.
          </note>
          <note>
            Regeringen säger att ambitionen är att presentera förslag under
            det här året. Jag tycker att det låter lite osäkert med att det
            är ambitionen. Kommer det här i år, nästa år eller när kommer
            det?
          </note>
          <note>
            Jag vill också tacka för debatten, men jag ville ändå avsluta
            med en vass fråga.
          </note>
          <note type="speaker">
            Anf. 144 Justitie- och migrationsminister MORGAN JOHANSSON (S):
          </note>
          <note>
            Fru talman! På den vassa frågan kommer ett vasst svar. Det svaret
            är ja. Vi kommer att se till att leverera den här nationella strategin
            under det här året. Grunden till strategin är Carin Götblads utredning
            och de två andra utredningarna som jag berörde i mitt interpellationssvar.
          </note>
          <note>
            Vi ser till att samla ihop de utredningarnas förslag till åtgärder,
            och så kan vi leverera det i ett paket. De delar som vi behöver
            ta till riksdagen tar vi hit, och de delar som vi kan använda
            genom att ge myndighetsuppdrag eller behandla på något annat sätt
            kan vi ta hand om själva.
          </note>
          <note>
            Det är inte bara vår ambition utan vår försäkran att vi ska kunna
            klara detta under det här året.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2015/16:323 om barnäktenskap och
            familjeplaceringar
          </note>
          <note type="speaker">
            Anf. 145 Statsrådet ÅSA REGNÉR (S):
          </note>
          <note>
            Fru talman! Tack, Christina Örnebjär, för frågan!
          </note>
          <note>
            Christina Örnebjär har frågat mig vad jag avser att göra för
            att se till att socialtjänsten runt om i landet inte legitimerar
            barnäktenskap genom att exempelvis placera flickor hos personer
            de påstås vara gifta med.
          </note>
          <note>
            Christina Örnebjär har också frågat mig vad jag avser att göra
            för att se till att socialtjänsten runt om i landet gör skyddsbedömningar
            av alla ensamkommande barn som placeras hos anhöriga och att uppföljningar
            avseende barnens situation återkommande görs.
          </note>
          <note>
            Barn ska vara barn, och i Sverige är det inte tillåtet att ingå
            äktenskap med barn. Varje flicka och varje pojke har rätt till
            sin barndom och ungdom. Barn ska inte vara gifta och leva i äktenskap.
            Barn ska utvecklas, gå i skolan och leva i frihet från vuxenlivets
            ansvar.
          </note>
          <note>
            Jag är bekymrad över de ensamkommande flickor som kommer till
            Sverige och andra länder i Europa som riskerar att utsättas för
            till exempel människohandel, våld eller sexuella övergrepp. Vi
            vet att det går sämre när det gäller utbildning och arbete för
            ensamkommande flickor än för motsvarande pojkar. De här skillnaderna
            är en viktig utmaning för regeringen och samhället i stort.
          </note>
          <note>
            Sedan den 1 juli 2014 är den lägsta åldern för att få ingå äktenskap
            i Sverige, utan undantag, 18 år. På många håll i världen ser det
            fortfarande annorlunda ut och det är inte möjligt att i svensk
            lagstiftning förbjuda barnäktenskap i andra länder. Däremot kan
            vi verka för att andra länder förbjuder barnäktenskap. För de
            barn som befinner sig i vårt land ska vi säkerställa att de får
            det skydd och stöd som de behöver och har rätt till.
          </note>
          <note>
            Det är också viktigt att tydliggöra i debatten att det finns
            ett visst utrymme enligt svensk lagstiftning att erkänna äktenskap
            som har ingåtts i utlandet, trots att äktenskapet ingicks vid
            en tidpunkt när någon av parterna var under 18 år. Det är ytterst
            en fråga för domstolar och andra myndigheter än socialtjänsten
            att avgöra om ett äktenskap som har ingåtts utomlands ska erkännas
            eller inte i Sverige.
          </note>
          <note>
            Asylsökande barn som kommer till Sverige utan sina föräldrar
            och är gifta betraktas som ensamkommande barn. Det innebär att
            gifta flickor ska behandlas på samma sätt som övriga ensamkommande
            barn i vårt mottagningssystem. Socialtjänsten ska utreda och bedöma
            vad barnet har för behov av insatser enligt socialtjänstlagen.
            Den omständigheten att ett barn är gift utgör ofta skäl för socialtjänsten
            att särskilt uppmärksamma barnets situation och behov av stöd.
            När socialtjänsten tar ställning till var det är mest lämpligt
            att barnet placeras måste alltid en individuell bedömning göras.
            I socialtjänstens bedömning ska alltid barnets bästa beaktas.
          </note>
          <note>
            Jag och övriga i regeringen förutsätter att svensk lag följs.
            Socialstyrelsen har på regeringens uppdrag inrättat en svarsfunktion
            för frågor som har koppling till flyktingsituationen för att stödja
            socialtjänsten i arbetet med de ensamkommande barnen. Socialstyrelsen
            arbetar också med att förtydliga stödet för socialtjänsten avseende
            placering av ensamkommande barn som är gifta.
          </note>
          <note>
            När det gäller frågan om bedömningar och uppföljningar av ensamkommande
            b arn som placeras hos anhöriga delar jag Christina Örnebjärs
            ståndpunkt att det är särskilt viktigt att flickor inte placeras
            hos personer som uppges vara anhöriga utan att det görs en bedömning
            som visar att det är bäst i det enskilda fallet.
          </note>
          <note>
            När ett barn placeras ska det i första hand övervägas om barnet
            kan tas emot av någon anhörig eller annan närstående enligt socialtjänstlagen.
            Vad som är bäst för barnet ska givetvis alltid beaktas. Då barnet
            ska placeras hos en anhörig eller närstående ska det alltid göras
            en sedvanlig utredning som för övriga familjehem och vården följs
            upp på samma sätt som övriga familjehem av socialnämnden.
          </note>
          <note>
            Barn kan även tas emot i ett enskilt hem hos släktingar, så kallad
            privat placering. Det krävs då en uttalad överenskommelse mellan
            vårdnadshavarna och släktingarna i Sverige. Därefter ska socialnämnden
            göra en medgivandeutredning. Om det skulle visa sig i utredningen
            att barnet kan behöva stöd eller skydd från socialtjänsten ska
            en utredning av barnets behov inledas och en sådan utredning kan
            i sin tur visa att det är motiverat att i stället placera barnet
            i ett familjehem.
          </note>
          <note>
            Jag vill understryka att privat placering inte är en placering
            som Socialstyrelsen förordar för ensamkommande barn, tvärtom.
            Sannolikt kan socialtjänsten inte vara helt säker på att det är
            vårdnadshavarnas egna beslut eftersom de inte finns tillgängliga.
            Utifrån en livssituation som ensam flicka eller pojke i ett nytt
            land kan det också finnas behov av särskilt stöd för att leva
            och utvecklas på bästa sätt. Här måste socialtjänsten uppmärksamma
            flickor som behöver särskilt stöd.
          </note>
          <note>
            När det gäller skyddsbedömningar regleras det i socialtjänstlagen.
            När socialtjänsten får in en anmälan, till exempel om att en flicka
            är gift, ska de genast göra en bedömning av om barnet är i behov
            av omedelbart skydd. En sådan bedömning ska dokumenteras.
          </note>
          <note>
            Regeringen har vidtagit en rad åtgärder för att stödja kommunerna
            med anledning av flyktingsituationen. Exempel på sådana åtgärder
            är att ersättningarna till kommunerna för mottagande av nyanlända
            höjdes den 1 januari 2016, genom överenskommelse med oppositionen
            gjordes ett extra tillskott på 9,8 miljarder kronor. Satsningar
            på socialtjänsten och den sociala barn- och ungdomsvården uppgick
            till 1 miljard under fyra år. Vi har alltså vidtagit en rad åtgärder
            för att stärka den sociala barn- och ungdomsvården.
          </note>
          <note>
            Regeringen tar arbetet mot barnäktenskap på största allvar. De
            lagändringar som gjordes 2014 för att stärka skyddet mot barnäktenskap
            och tvångsäktenskap kommer att utvärderas.
          </note>
          <note>
            Det är väldigt viktigt för mig som barnminister, jämställdhetsminister
            och ansvarig för socialtjänsten att alltid stå på flickors och
            kvinnors sida.
          </note>
          <note type="speaker">
            Anf. 146 CHRISTINA ÖRNEBJÄR (L):
          </note>
          <note>
            Fru talman! Tack, statsrådet för svaret!
          </note>
          <note>
            Nej, vi kan inte förändra andra länders lagar. Vi kan inte förbjuda
            barnäktenskap i andra länders lagar, men vi kan välja hur vi förhåller
            sig till dem.
          </note>
          <note>
            För några år sedan var det ett ganska uppmärksammat fall i Sverige.
            Det var en italiensk pappa som slog sin son. De var här på semester.
          </note>
          <note>
            Från myndighetshåll var man väldigt tydlig om att i Sverige gäller
            svensk lag. Barnaga är inte tillåten, så mannen blev fälld för
            misshandel. Detta svenska fall väckte frågan om barnaga i Italien.
            Ett forum för debatten var bland annat italienska Rädda Barnens
            sida på Facebook där man ställde frågan: Tror du att du kan uppfostra
            ett barn utan att använda slag och lindrig fysisk bestraffning?
            Det självklara svaret från de allra flesta var ja. Även frågan
            om en lagändring lyftes fram.
          </note>
          <note>
            På samma sätt är det viktigt med tydlighet från Sverige i den
            här frågan. Barnäktenskap och tvångsäktenskap är aldrig tillåtna
            och kommer aldrig att sanktioneras av det svenska samhället. Det
            är en viktig och tydlig signal till andra länder. Lagen måste
            ju gälla lika för alla. Vi liberaler kräver att alla dispenser
            som bidrar till att upprätthålla barn- och tvångsäktenskap ingångna
            utomlands tas bort.
          </note>
          <note>
            Ekot avslöjade tidigare att flickor under 18 år – och några så
            unga som under 15 år – som har gifts bort i hemlandet registreras
            som gifta när de kommer till Sverige och placeras under samma
            tak som de män som de gifts bort med. Vi är med rätta stolta över
            att vara världens fjärde mest jämställda land. Frågan är då hur
            detta kan tillåtas.
          </note>
          <note>
            Jag ska redovisa en kort bakgrund till att det ser ut som det
            gör i dag.
          </note>
          <note>
            Under 2015 gjordes 46 polisanmälningar som inte gick vidare till
            åtal. Åklagaren lade ned samtliga anmälningar om barn- och tvångsäktenskap.
            De lades ned i brist på bevis. Frågan är hur många offer som nu
            vågar gå till polisen och anmäla hedersförtryck när de vet att
            alla anmälningar från föregående år lades ned. Det är också en
            viktig signalfråga.
          </note>
          <note>
            Politik är att visa en vilja och en riktning. Jag är glad över
            att statsrådet är så tydlig i sitt svar om att i Sverige gäller
            svensk lag, och att hon förutsätter att den följs.
          </note>
          <note>
            Nu har vi tyvärr sett att så inte är fallet. Jag skulle vilja
            att statsrådet ännu tydligare beskrev hur hon ska se till att
            socialtjänsten följer de lagar och regler som finns.
          </note>
          <note>
            Vi i Liberalerna vill se en haverikommission om barnäktenskap.
            Är statsrådet beredd att tillsätta en haverikommission?
          </note>
          <note>
            Statsrådet avslutade sitt skriftliga svar med att hon och regeringen
            är beredda att vid behov överväga ytterligare åtgärder för att
            skydda alla flickor och pojkar i Sverige mot barnäktenskap. Vi
            har nu sett att behovet finns. Frågan är hur länge dessa flickor
            och pojkar ska vänta. Vi ser ju att det inte fungerar. Vad mer
            behövs?
          </note>
          <note>
            Lagstiftningen har uppenbarligen inte hängt med. För mig är det
            självklart att en ny lagstiftning på det här området behövs. Utomlands
            ingångna barnäktenskap ska aldrig kunna erkännas i Sverige. Lagstiftningen
            stärktes 2014, men det är fortfarande möjligt – precis som statsrådet
            säger – för svenska myndigheter att erkänna barnäktenskap eller
            tvångsäktenskap som ingåtts utomlands, om det finns synnerliga
            skäl.
          </note>
          <note>
            Vi liberaler har föreslagit att lagen ska ändras så att den sista
            luckan täpps till. Personer som hamnat i barnäktenskap och flyttat
            till Sverige får aldrig vara ett argument för svenska myndigheter
            att kompromissa om grundläggande principer om jämställdhet och
            individens okränkbarhet.
          </note>
          <note>
            Jag vill därför också fråga: Är statsrådet beredd att säkra barns
            rättigheter genom att verka för att de sista luckorna i förbudet
            mot barnäktenskap täpps till?
          </note>
          <note type="speaker">
            Anf. 147 Statsrådet ÅSA REGNÉR (S):
          </note>
          <note>
            Fru talman! Tack, Christina Örnebjär, för att du nämnde slutet
            på mitt svar!
          </note>
          <note>
            Det här är en komplicerad fråga som innehåller många olika skeenden
            i människors liv. Samtidigt tycker jag att principen är väldigt
            viktig. Barn ska inte vara gifta och svensk lag ska följas.
          </note>
          <note>
            När det gäller andra länders lagstiftning har vi ju internationella
            överenskommelser, en del bindande och andra inte, om barns rättigheter,
            kvinnors rättigheter samt sexuell och reproduktiv hälsa. Frågan
            om barnäktenskap ses ofta i sammanhanget av sexuella och reproduktiva
            rättigheter och hälsa.
          </note>
          <note>
            Jag har följt den internationella debatten under ganska många
            år, både från internationellt håll och från svensk sida. Det är
            få av EU:s medlemsländer som uttrycker förståelse eller stöd för
            barnäktenskap. Däremot är man mycket mer kluven till sexuella
            och reproduktiva rättigheter som ifrågasätts just när det gäller
            flickor.
          </note>
          <note>
            Det är till och med så att stödet för sexuella och reproduktiva
            rättigheter i många länder har försvagats under en 20-årsperiod,
            trots bra internationella överenskommelser. Hade f l ickor haft
            mer rätt till självbestämmande, sin egen kropp och större frihet
            att bestämma om sin sexualitet och så vidare, tror jag att vi
            hade kommit längre. Därför är det viktigt att på olika sätt verka
            även för detta och använda våra olika nätverk, partikontakter
            och vad det nu kan vara, för att påverka utvecklingen i en bättre
            riktning.
          </note>
          <note>
            Naturligtvis kommer jag att verka för det här när jag åker till
            New York och leder den svenska delegationen vid kvinnokommissionen.
            Vid ett seminarium om migration och jämställdhet kommer jag att
            ta upp de här frågorna tillsammans med FN.
          </note>
          <note>
            Jag tycker att det är väldigt viktigt att följa upp de här frågorna.
            När det gäller de kommuner som varit aktuella i Ekots granskning
            har JO inlett ett arbete. Jag inväntar det och vill titta på det.
          </note>
          <note>
            Den senaste lagstiftningen om barnäktenskap är relativt ny, från
            2014. Justitieministern har uttryckt att den bör följas upp, och
            det håller jag med om.
          </note>
          <note>
            Socialtjänsten och den sociala barn- och ungdomsvården över huvud
            taget var under en väldigt stark press redan när vi tillträdde.
            Det är väl belagt. De många ensamkommande flyktingbarn som socialtjänsten
            ska hantera, förutom andra barn som behöver stöd av socialtjänsten,
            har bidragit till ett ännu tuffare läge.
          </note>
          <note>
            Jag hoppas att vi kan föra en dialog, inte minst när det gäller
            de medel som blev ett resultat av uppgörelsen mellan regeringen
            och oppositionen om flyktingmottagande, 8 miljarder till kommunerna.
            Det tänker jag definitivt göra från min sida, och jag har redan
            börjat. Man kan investera delar av de medlen i den sociala barn-
            och ungdomsvården för att kunna arbeta ännu mer individbaserat,
            utgå från barnens behov, orka se situationen som den är med många
            ensamkommande flyktingbarn och lösa den. Samtidigt måste man ha
            ett starkt jämställdhetsperspektiv med sig när man möter de här
            barnen och försöker tänka på olika frågor som man behöver väga
            in för att kunna stödja barnen på allra bästa sätt.
          </note>
          <note type="speaker">
            Anf. 148 CHRISTINA ÖRNEBJÄR (L):
          </note>
          <note>
            Fru talman! Jag tackar åter statsrådet. Jag delar helt åsikterna
            kring sexuell och reproduktiv hälsa och rättigheter och är glad
            att debatten förs från Sveriges sida både nationellt och internationellt.
          </note>
          <note>
            Vad gäller lagändring och behovet av att utreda och se över tycker
            jag som sagt att vi redan har sett att behovet finns och att lagen
            behöver ändras. Inte minst måste vi se till att tillämpa den lag
            som finns i dag. Jag håller också med om att det finns andra åtgärder
            och ser att många är på gång, men det är fler saker som behövs.
            Inte minst behövs utbildning och kompetensutveckling för att man
            ska förstå i vilken kontext saker och ting sker.
          </note>
          <note>
            Jag ser positivt på Socialstyrelsens arbete med att förtydliga
            stödet till socialtjänsten avseende placeringen av barn som är
            gifta. Det behövs mer där också. Vi vill ha ett samhälle där mångfald
            värnas, ett öppet samhälle. Men det står inte i motsats till att
            vi samtidigt säger att vi aldrig kan acceptera barnäktenskap och
            tvångsäktenskap. Det är självklart att vi inte accepterar att
            flickors och kvinnors självbestämmande begränsas, eller för den
            delen pojkars. Rädslan och oron för att bli bortgift är något
            som gäller båda könen. Det drabbar både flickor och pojkar.
          </note>
          <note>
            Ungdomsstyrelsens rapport Gift mot sin vilja från 2009 visade
            att 70 000 personer i Sverige i åldern 16–25 upplevde att de inte
            kunde välja partner fritt. Det var ungefär 6,6 procent av flickorna
            och kvinnorna och 3,8 procent av pojkarna och männen. Någonstans
            runt 8 000 barn och ungdomar levde då med oro för hot och allvarliga
            påtryckningar från släkt och föräldrar, och jag har tyvärr svårt
            att tro att siffrorna ser bättre ut i dag. Det är viktigt för
            socialtjänsten att ha kunskap kring detta område för att veta
            hur man ska agera, inte minst när det gäller placeringen av ensamkommande
            barn hos anhöriga.
          </note>
          <note>
            I dag ryms många brott som begås med hedersmotiv inom ramen för
            våld i nära relationer, men mekanismerna bakom brotten är olika,
            och det är därför viktigt att särskilja dessa brott, så att man
            förstår strukturerna och kan agera utifrån det – inom rättsväsendet,
            men också inom socialtjänsten, där barnen befinner sig. Det är
            inte minst viktigt för barnens trygghet och tillit till det svenska
            samhället och dess förmåga att försvara och skydda dem.
          </note>
          <note>
            Vi liberaler har bland annat drivit frågan om lex Fadime, en
            särskild straffskärpningsregel för brott som begås med hedersmotiv.
            Brottsrubriceringar och lagändringar ligger inte inom statsrådets
            område, men jag hoppas att hon som jämställdhetsminister ser både
            att och varför det här är viktigt. Tydlig lagstiftning är en förutsättning
            även för socialtjänstens arbete, och det är givetvis främst inom
            de områden där det finns lagstiftning som man utbildar personalen.
          </note>
          <note>
            Kunskap är makt och en förutsättning för att veta vilka rättigheter
            och skyldigheter man har. I dag omfattas inte ensamkommande barn
            av gällande regler om samhällsorientering. Det finns behov av
            att se till att alla barn tidigt får samhällsinformation om sina
            rättigheter och skyldigheter, om demokratiska värderingar och
            om hur det svenska samhället är organiserat. Vi liberaler har
            föreslagit att informationen också ska nå de barn som placerats
            hos anhöriga. Vi ser detta som självklart. Barn och unga ska veta
            att rättsstaten står på deras sida.
          </note>
          <note>
            Men i går röstade riksdagen emot Liberalernas förslag om att
            barn och unga ska ha tillgång till målgruppsanpassad och tillgänglig
            information om sina rättigheter. Jag har svårt att förstå hur
            övriga riksdagspartier resonerade. Jag begär inte att statsrådet
            ska svara för hur övriga riksdagspartier har tänkt. Däremot undrar
            jag om statsrådet inte håller med om att alla barn och unga, också
            ensamkommande, ska få kunskap om sina rättigheter.
          </note>
          <note type="speaker">
            Anf. 149 Statsrådet ÅSA REGNÉR (S):
          </note>
          <note>
            Fru talman! Jo, jag tycker att alla ska ha kunskap om sina rättigheter.
            Det faktum att det kom över 35 000 ensamkommande barn till Sverige
            bara förra året skapar ett starkt tryck på socialtjänsten. Jag
            har stor respekt för de personer – framför allt kvinnor, men också
            en del män – som arbetar där under högt tryck och gör allt de
            kan för att försöka klara situationen. Väldigt ofta gör man också
            det.
          </note>
          <note>
            Jag nämnde förut de medel som vi tillsammans har kommit överens
            om när det gäller flyktingmottagande. Regeringen stärker också
            den sociala barn- och ungdomsvården med 250 miljoner per år under
            en fyraårsperiod för att man ska kunna bemanna det som behövs
            eller på olika sätt organisera om och strukturera så att man kan
            rekrytera och behålla personal. Den sociala barn- och ungdomsvården
            var redan från början ett eftersatt område.
          </note>
          <note>
            Jag tror att den här sortens kunskap är sådant som många socionomer
            och socialsekreterare har med sig, men det är också sådant som
            man vill utveckla. Det är därför man ringer till Socialstyrelsens
            stödtelefon och frågar om det här. Man har också ringt till Länsstyrelsen
            i Östergötland, som har ett särskilt ansvar för att samordna frågor
            som gäller hedersrelaterat våld och förtryck.
          </note>
          <note>
            Man måste försöka använda de här resurserna på bästa sätt. Jag
            utesluter inte att man behöver göra mer, men vi har tagit en mängd
            beslut för att stärka den sociala barn- och ungdomsvården och
            stärka mottagandet av ensamkommande barn.
          </note>
          <note>
            Jag tycker att det är väldigt viktigt att poängtera att man måste
            ha ett jämställdhetsperspektiv i det här arbetet, precis som i
            alla andra arbeten. Därför har socialtjänsten också fått i uppdrag
            att till exempel fråga systematiskt efter upplevelser av våld
            eller liknande händelser för att man ska kunna ha klart för sig
            vem man har framför sig och hur man på bästa sätt kan stödja den
            individen.
          </note>
          <note>
            Jag håller med om att det är viktigt att följa upp lagstiftningen
            om barnäktenskap. Jag ska inte tolka lagen. Möjligtvis finns det
            situationer där till exempel de två parterna är väldigt nära varandra
            i ålder på varsin sida om 18-årsstrecket och har ett barn. Det
            finns förmodligen ett och annat undantag.
          </note>
          <note>
            Vi behöver se över hur det här fungerar. Mina utgångspunkter
            är att svensk lag ska följas, att barn ska behandlas som barn
            och att flickor ska ha rätt att bestämma över sitt eget liv. Det
            ska vara ledstjärnorna.
          </note>
          <note>
            När det gäller hedersrelaterat våld och förtryck stämmer det
            att flera av de saker som Christina Örnebjär tog upp är sådant
            som Morgan Johansson har ansvar för i regeringen. Men för mig,
            som samordnar frågor om jämställdhet och våld mot kvinnor, är
            detta en central fråga.
          </note>
          <note>
            De siffror som Christina Örnebjär räknar upp är naturligtvis
            alldeles för höga. De borde vara noll. Det är också ett mål i
            jämställdhetspolitiken att våldet mot kvinnor ska upphöra. Regeringen
            har tillskjutit 100 miljoner till kvinno- och tjejjourer. Inte
            minst tjejjourer får ofta samtal om sådana här situationer.
          </note>
          <note>
            Jag har möjlighet att ta ett helhetsgrepp om detta, eftersom
            jag har fått ett underlag till en strategi mot våld mot kvinnor
            där det här ingår. Jag ska lägga fram en skrivelse om jämställdhetspolitiken
            där detta ska ingå. Jag avser också att skärpa styrningen av jämställdhetspolitiken,
            även på det här området, för att se till att det vi har tänkt
            ska hända verkligen händer med hjälp av de resurser vi använder
            i form av pengar, tid och personer.
          </note>
          <note type="speaker">
            Anf. 150 CHRISTINA ÖRNEBJÄR (L):
          </note>
          <note>
            Fru talman! Jag vill tacka statsrådet för debatten, som jag tyvärr
            tror kommer att fortsätta. Det är en debatt som vi egentligen
            inte borde behöva ha, för detta är någonting som över huvud taget
            inte borde existera. Ordet barnäktenskap borde inte finnas.
          </note>
          <note>
            När jag berättade att jag skulle debattera barnäktenskap i dag
            fick jag en kommentar av Aya – det är en 18-årig tjej från Kumla,
            som jag kommer ifrån. Hon sa: Vad jag undrar är hur man kan debattera
            barnäktenskap. Vad finns det att debattera? Är det inte redan
            självklart att det inte får förekomma?
          </note>
          <note>
            Det var lite jobbigt att behöva svara på det. Jag tror att både
            mitt och statsrådets svar till henne är att det självklart borde
            vara så. Vi är helt överens om att barnäktenskap inte får förekomma
            i Sverige. Samtidigt förekommer det. Det finns luckor i lagen.
          </note>
          <note>
            Från Liberalernas sida har vi varit tydliga. Vi vill ha en haverikommission
            mot barnäktenskap. Vi vill att asylsökande barn och alla andra
            barn ska veta att de aldrig placeras med den som uppges vara deras
            make. Vi vill att Migrationsverket och socialtjänsten ska göra
            noggrannare skyddsbedömningar för alla ensamkommande barn som
            ska placeras hos anhöriga. Vi vill att alla barn, inklusive ensamkommande,
            ska få kunskap om sina rättigheter. Sist men inte minst vill vi
            täppa till de sista luckorna i förbudet mot barnäktenskap.
          </note>
          <note>
            Min önskan är givetvis att man från regeringens sida kan tänka
            sig att titta på Liberalernas förslag och vara lika tydlig som
            vi är mot barnäktenskap. Ett undantag leder nämligen tyvärr ofta
            till ett annat.
          </note>
          <note>
            Jag håller fullständigt med om att socialtjänsten under många
            år har varit under ett stort tryck. Man gör stordåd där. Men oavsett
            hur ofta det här sker är varje enskilt fall en tragedi, och det
            är ett misslyckande för samhället.
          </note>
          <note type="speaker">
            Anf. 151 Statsrådet ÅSA REGNÉR (S):
          </note>
          <note>
            Fru talman! Jag håller med om att vi inte borde behöva diskutera
            den här frågan. Barnäktenskap är ytterst ett sätt att kontrollera
            flickors sexualitet. Det är också en syn som handlar om att sexualitet
            styr det mesta som flickor gör. Det måste tyglas, och de ska inte
            ha rätt att bara vara.
          </note>
          <note>
            Det är naturligtvis föreställningar som vi måste bekämpa. Det
            gäller på internationell nivå. Det gäller på EU-nivå, och det
            gäller i Sverige.
          </note>
          <note>
            Jag har i regeringen ansvar för barnfrågor, jämställdhetsfrågor
            och so ­ cialtjänsten. När det gäller lagstiftningen om barnäktenskap
            är det justitie ­ ministern som har ansvaret i regeringen. Men
            vi samarbetar förstås. Jag har redan sagt att jag tycker att en
            uppföljning är behövlig.
          </note>
          <note>
            När det gäller socialtjänsten ska de göra med de här barnen som
            med alla andra. De ska göra individuella bedömningar. De ska göra
            bedömningar av skydd. De ska följa upp placeringar. Och de ska
            se till barnets bästa när de gör det. Jag vet att de arbetar efter
            bästa förmåga.
          </note>
          <note>
            Det är en sak som vi inte har berört här. De här frågorna går
            in en hel del i frågan om våld och förtryck mot flickor, kvinnor
            och hbtq-personer och andra som bryter normer när det gäller kön.
            Vi behöver över huvud taget göra mycket mer för att förebygga
            den sortens attityder och våld i samhället. Vi behöver återkomma
            från regeringens sida när det gäller förebyggande insatser generellt
            men också för gruppen nyanlända.
          </note>
          <note>
            Det finns flera tillfällen under våren att komma tillbaka till
            det. Ett sådant handlar om skrivelsen om jämställdhetspolitiken.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:328 om förenklade bistånds
            ­ bedömningar
          </note>
          <note type="speaker">
            Anf. 152 Statsrådet ÅSA REGNÉR (S):
          </note>
          <note>
            Fru talman! Lotta Finstorp har ställt två frågor till mig: Hur
            ställer sig statsrådet till Moderaternas förslag avseende förenklade
            biståndsbedömningar? Vad har statsrådet vidtagit för åtgärder
            när det gäller biståndsbedömningar för äldre?
          </note>
          <note>
            Svaret på båda frågorna är att jag avvaktar ett förslag från
            den under 2015 tillsatta utredningen om nationell kvalitetsplan
            för äldreomsorgen (dir. 2015:72), som har denna viktiga fråga
            som ett av sina deluppdrag.
          </note>
          <note>
            Så här står det i regeringens direktiv under punkten 5, Flexibla
            former för beslut om äldreomsorg:
          </note>
          <note>
            ”Många kommuner vill kunna erbjuda tjänster inom äldreomsorg
            genom en handläggningsprocedur som upplevs som mindre krånglig
            eller kontrollerande. Skälen för kommunerna kan vara att minska
            det administrativa arbetet och att öka självbestämmandet och delaktigheten
            för de äldre. Flera kommuner tillämpar någon form av så kallad
            förenklad handläggning eller biståndsbedömning. Myndigheten för
            vårdanalys kartläggning visar dock att det finns stora skillnader
            mellan kommunernas sätt att arbeta för att förenkla möjligheterna
            att få hjälp i hemmet samt i fråga om vilken flexibilitet och
            möjlighet till brukarinflytande som erbjuds vad gäller tjänsternas
            innehåll och utformning. Det finns också många kommuner som uppfattar
            rättsläget som osäkert och har därför hittills avstått från att
            tillämpa liknande arbetssätt.
          </note>
          <note>
            Utredaren ska om det bedöms lämpligt lämna förslag som innebär
            att kommunerna kan besluta om omsorg och annan service till äldre
            på ett enklare och mer flexibelt sätt än idag. En förutsättning
            är att rättssäkerheten för den enskilde inte ska försämras.”
          </note>
          <note>
            Utredaren ska redovisa sina förslag senast den 31 mars 2017.
          </note>
          <note>
            Det förefaller som om Moderaterna och regeringen i denna fråga
            har en gemensam syn på behovet av förändring.
          </note>
          <note type="speaker">
            Anf. 153 LOTTA FINSTORP (M):
          </note>
          <note>
            Fru talman! Tack, ministern, för svaret! Vi kommer att ha flera
            interpellationsdebatter i den sena eftermiddagen som handlar om
            den viktiga äldreomsorgen och den enskildes rätt att få sina behov
            tillgodosedda. I det här fallet handlar det om att det ska vara
            utan onödigt krångel.
          </note>
          <note>
            Jag har skrivit den här frågan eftersom många äldre upplever
            att det är väldigt kränkande. Det är svårt att förstå byråkratin.
            Man är ovan vid att vända ut och in på sitt liv, och processen
            tar väldigt lång tid. Även om man kanske enbart behöver ha hemtjänst
            måste det vara den här processen. Det tar också mycket resurser
            från handläggarna och från socialtjänsten, och det kostar pengar.
            Det är pengar som i stället skulle kunna läggas på att öka kvaliteten
            inom äldreomsorgen.
          </note>
          <note>
            Alliansregeringen genomförde stora valfrihetsreformer. De har
            inneburit större inflytande och makt åt den enskilde att bestämma
            vem som ska utföra den vård och omsorg som vi gemensamt finansierar
            men också vad omsorgen ska innehålla. Egenmakten har inneburit
            att man också kan ställa större krav. Det handlar om vad man själv
            vill ha och har behov av. Det handlar det om oavsett vem det är
            som utför vården och omsorgen.
          </note>
          <note>
            Jag tycker ofta att valfriheten politiskt hanteras som att man
            ställer offentlig sektors verksamhet mot privata aktörer. Det
            tycker jag är olyckligt, för egentligen innebär valfriheten för
            de flesta av oss att man har rätt att själv bestämma. Det är just
            egenmaktsbegreppet som jag tycker att det är oerhört viktigt att
            fokusera på.
          </note>
          <note>
            Varje människa är som bekant unik. Människor har olika behov
            och vill ha sin tillvaro på olika sätt. Jag ser med oro på hur
            S-MP-regeringen omigen försöker se våra äldre invånare som enbart
            gruppvarelser. Det är väl det som är skillnaden också i politiken.
            Men det handlar också om konsten att balansera den enskildes behov
            och egenmakt i förhållande till att gruppen äldre och äldreomsorg
            ska vara som ett kollektiv. Det är en svår balansgång, men det
            viktigaste är att man alltid utgår från den enskildes behov av
            vård och omsorg.
          </note>
          <note>
            Regeringen beslutade 2014 att lägga ned Äldreutredningen. Nu
            vet jag att ministern i sitt svar talade om en kvalitetsutredning.
            Förslag ska redovisas senast den 31 mars 2017. Det är väldigt
            långt till dess. Många som inte bor i en kommun där man har en
            förenklad biståndsbedömning för enklare former av vård och omsorg
            får då trassla med byråkratin, och man får lägga mycket resurser
            från kommunens sida på biståndsbedömningen.
          </note>
          <note>
            Jag skulle självklart vilja att det här gick betydligt fortare,
            för det är här och nu som det behövs. Dessutom är människor som
            nu kommer in i den gyllene åldern och som har behov av hemtjänst,
            till exempel, människor som i allmänhet är vana vid att det ska
            gå fort, och de vill själva bestämma över hur det ska se ut.
          </note>
          <note>
            Jag undrar: Varför fortsatte inte Äldreutredningen? Den hade
            väl kommit ungefär halvvägs. Vi hade kunnat vinna tid på att förhoppningsvis
            hitta förenklade metoder när det gäller hur man kan utreda behov
            för dem som vill ha till exempel hemtjänst.
          </note>
          <note type="speaker">
            Anf. 154 Statsrådet ÅSA REGNÉR (S):
          </note>
          <note>
            Fru talman! Tack för diskussionen, Lotta Finstorp! Jag håller
            helt med om att det är angeläget med förenklade biståndsbedömningar
            och mindre byråkrati. Det är därför utredningen tittar på detta.
            Den kommer också att komma med ett delbetänkande, och framöver
            får vi se precis vad det innehåller. Det finns dock möjligheter
            för utredningen att gå fortare fram med vissa frågor.
          </note>
          <note>
            När det gäller förenklade biståndsbedömningar tycker jag, som
            jag sa, att det önskvärt att ha så lite krångel och byråkrati
            som möjligt och så mycket fokus på de äldre som möjligt. Jag håller
            helt med om detta.
          </note>
          <note>
            Jag gör nu en äldreresa genom Sverige och försöker att systematiskt
            besöka orter som är exempel på antingen ett geografiskt läge,
            storlek, inriktning mot ny teknik och så vidare. Det kan handla
            om glesbygd, storstad, olika befolkningssammansättning och vad
            det nu kan vara. Då har jag stött på en del exempel på att man
            inte vill ha den här förenklingen, för man menar att man missar
            att se den äldre. Det finns alltså erfarenheter av detta.
          </note>
          <note>
            Jag är mån om att ha ett smidigt system, och jag är glad att
            utredningen har möjlighet att titta på det här. Jag vill som sagt
            bidra till att vi minskar byråkratin och kan lägga resurserna
            på de äldres behov, och vi har gjort den historiskt största satsningen
            på bemanning i äldreomsorgen, just för att det ska finnas tid
            och möjlighet att se de enskilda kvinnorna och männen som individer
            och kunna stödja dem inom äldreomsorgen utifrån deras behov.
          </note>
          <note>
            Det här är en reform där pengarna har betalats ut ganska omgående,
            eftersom vi ser stora behov. Jag var häromdagen på ett kvällsskift
            på ett äldreboende där man hade använt dessa pengar till mycket
            bättre schemaläggning och ett mycket bättre stöd till de äldre
            under dagarna. Personalen kan numera även jobba heltid.
          </note>
          <note>
            I dag har vi också tagit ett beslut i regeringen om att man ska
            ha personal dygnet runt som utan dröjsmål kan stödja äldre vid
            behov. Det är ett mycket efterlängtat beslut av anhöriga, av de
            äldre själva och av personal. Det är en fråga som har dragits
            i långbänk och som vi nu har löst, och det kommer att göra att
            de äldre kan känna sig trygga även på nätterna.
          </note>
          <note>
            För mig är det viktigt att se äldre som individer och att också
            alltid ha med sig jämställdhets- och jämlikhetsaspekter i arbetet.
            Något som jag verkligen vill komma ifrån när det gäller äldres
            rättigheter vid bedömning av bistånd och på andra sätt är att
            det ofta är släktingar som är pålästa och påstridiga, eller att
            man själv är det, som gör att man till slut får sina rättigheter
            tillgodosedda.
          </note>
          <note>
            Detta har vi sett bland annat i en granskning i SVT, och så ska
            det inte vara. Det ska råda både jämlikhet och jämställdhet. Det
            ska inte vara så att män har lättare än kvinnor att få äldreomsorg,
            och man ska inte vara beroende av resursstarka släktingar.
          </note>
          <note>
            Jag tror dock att de insatser som vi redan har vidtagit och den
            fråga som vi ska diskutera lite senare, stöd till boende för äldre,
            tillsammans på ett väldigt bra sätt kommer att möjliggöra att
            man ser de äldre.
          </note>
          <note type="speaker">
            Anf. 155 LOTTA FINSTORP (M):
          </note>
          <note>
            Fru talman! Min känsla är att vi har en samsyn i den här frågan.
            Vi ser också de demografiska utmaningarna: Det kommer inte att
            gå att göra fördjupade utredningar av varje äldre som har behov
            och som ansöker om till exempel hemtjänst. Jag tror att det framtida
            samhället gör att man måste hitta enklare vägar.
          </note>
          <note>
            Det som oroar mig lite är att det ser så olika ut i kommunerna
            och att det är helt beroende av var man bor någonstans hur man
            får sina behov tillgodosedda. Det är precis som ministern tar
            upp. Om man själv är stark och vältalig i både tal och skrift
            eller har släktingar som är det tenderar det att göra att man
            får det bistånd man ansökt om bifallet, medan kanske en person
            som inte har just dessa resurser i stället kan få avslag. Jag
            vet att SKL hela tiden jobbar med att hitta bra bedömningar och
            instrument så att det ska kunna bli så likvärdigt som möjligt.
          </note>
          <note>
            Jag roade mig med att titta på olika kommunala hemsidor med förenklade
            biståndsansökningar. Detta bygger egentligen på att alla äldre
            har datavana och så vidare. Men det har de ju inte. Då är frågan
            om ansökningsblanketter även finns i pappersformat så att man
            kan hämta på kommunen.
          </note>
          <note>
            Det är som sagt var många kommuner som har det här på sina hemsidor,
            och jag tror att det var Solna som jag tog med mig hit. Det var
            väldigt positivt att se: ”När en person anser sig ha behov av
            dessa insatser fyller han/hon i en blankett som sedan skickas
            till kommunen. Inom tre arbetsdagar tar staden kontakt med vederbörande
            … Med förenklad biståndsbedömning får den som är i behov av hjälp
            större inflytande över sin egen situation. Vi vet att varje person
            bäst känner sina behov och vet vilken hjälp man anser sig behöva.”
          </note>
          <note>
            Det är ju otroligt positivt. Jag har gjort många utredningar,
            fast inte just när det handlar om biståndsbedömning för äldre,
            utan barnavårdsutredningar. Om en person ska in på ett särskilt
            boende uppfattar jag att det behövs en betydligt djupare analys
            och en utredning som gärna får ta lite tid så att det verkligen
            blir exakt skräddarsytt för den personen. Om man behöver en helt
            annan sorts hjälp i hemmet så borde det vara väldigt enkelt att
            göra det genom förenklad bedömning.
          </note>
          <note>
            Det jag inte förstår är varför inte varje kommun har gjort detta.
            Det är lite i gränstrakten utifrån lagstiftningen, så det är väl
            därför vissa inte har gjort det, men det blir väldigt märkligt.
            Det här området är nästan det enda jag kan komma på där man har
            så olika riktlinjer i kommunerna för hur vissa frågor ska hanteras.
          </note>
          <note>
            När det gäller oron för rättssäkerheten tycker jag att det som
            ministern tar upp är viktigt. Det får inte vara så att den som
            är resursstark i ord och tal eller har resursstarka släktingar
            kan påverka ansökans utgång. Jag tycker att det är förfärligt,
            och det är en viktig aspekt som ministern tar upp.
          </note>
          <note>
            Jag hoppas också att det inte blir så styrt att man inte kan
            öppna upp på det här sättet när nu Socialstyrelsen har kommit
            med sina föreskrifter. Har ministern någon kommentar till det?
          </note>
          <note type="speaker">
            Anf. 156 Statsrådet ÅSA REGNÉR (S):
          </note>
          <note>
            Fru talman! Tack till Lotta Finstorp – vi är engagerade i detta.
            Det är en viktig fråga.
          </note>
          <note>
            Regeringen tycker att man både behöver öka flexibiliteten när
            det gäller den här sortens beslut och att man ska minska byråkratin
            till förmån för omsorgen om de äldre på olika sätt. Det är skälet
            till att vi har lagt det här uppdraget till utredningen för att
            de ska kunna komma med ett underlag om detta, och jag ser detta
            an.
          </note>
          <note>
            Det är inte bara under den här resan som jag brukar besöka äldreboenden,
            men när jag nu är ute och reser i Sverige är det utifrån en vilja
            att systematiskt besöka stationer som representerar både möjligheter
            och utmaningar som vi har i Sverige i dag. Då blir det allt tydligare
            att de äldre i dag och de som blir äldre är en väldigt heterogen
            grupp på många olika sätt. Därför gäller det att både ha biståndsbedömningar
            och omsorg som verkligen utgår från individen och att man också
            har metoder för att komma fram till att man faktiskt har säkerställt
            att det här är vad den äldre vill. Det är väldigt viktigt att
            förstå dessa frågor, både nu och i framtiden.
          </note>
          <note>
            Jag ser detta som en helhet. Det handlar om insatser när det
            gäller personal. Det är ett viktigt område, och det är viktigt
            att det är attraktivt och intressant att arbeta här, och jag ser
            att till exempel stödet till bemanning underlättar för schemaläggning
            och planering och att det blir stabilare för de äldre och inte
            minst för dem som arbetar i äldreomsorgen.
          </note>
          <note>
            Under min resa har det funnits en fråga som har bekymrat mig
            mest, nämligen berättelser om hur arbetstiderna fungerar för dem
            som ska arbeta i äldreomsorgen. Det är ett gemensamt ansvar att
            arbeta vidare med frågorna.
          </note>
          <note>
            Låt mig återkomma till frågan om biståndsbedömningarna. Allt
            det jag har sagt är skäl till att frågorna finns med i utredningen.
            Jag för under tiden samtal med olika aktörer, och jag besöker
            olika orter för att se hur de har löst problemen. Nästa stopp
            på resan är Överkalix, som representerar en del av Sverige som
            behöver lösa dessa problem precis som alla andra.
          </note>
          <note type="speaker">
            Anf. 157 LOTTA FINSTORP (M):
          </note>
          <note>
            Fru talman! Tack, ministern, för en bra debatt!
          </note>
          <note>
            När jag läste på om förenklad biståndsbedömning såg jag att det
            finns sajter på internet där det går att få hjälp med vad man
            ska säga för att få högre procents chans till bifall. Det känns
            inte helt okej. Bedömningen ska vara enkel att utföra och utgå
            från mina behov. Det ska inte vara taktik som ska ligga bakom.
          </note>
          <note>
            Min förhoppning är, precis som ministern sa, att eftersom utredningen
            inte ska läggas fram förrän 2017, att delar av utredningen kan
            läggas fram tidigare. Jag skulle verkligen önska att förenklad
            bedömning är en sådan fråga i utredningen som kan läggas fram
            tidigare.
          </note>
          <note>
            Det finns invändningar mot att införa förenklad biståndsbedömning
            eftersom det kan finnas en risk för överutnyttjande av offentligt
            finansierade insatser. Det är vad kritikerna nämner. Finns över
            huvud taget en sådan risk? Hur många vill ha hjälp av utomstående
            med duschning och påklädning om inte behovet finns? Jag har svårt
            att se en sådan risk. Däremot ska bedömningen vara likriktad.
            Alla personer kan med en förenkling få samma bedömning. Det är
            viktigast.
          </note>
          <note>
            Erfarenheterna från de kommuner som har tillämpat den förenklade
            biståndsprocessen är positiva, särskilt från brukarnas sida.
          </note>
          <note type="speaker">
            Anf. 158 Statsrådet ÅSA REGNÉR (S):
          </note>
          <note>
            Fru talman! Tack, Lotta Finstorp, för debatten! Det här är verkligen
            angelägna frågor.
          </note>
          <note>
            De människor som jag har träffat som har till uppgift att göra
            bedömningarna uppfattar jag som mycket ambitiösa och intresserade
            av att på riktigt serva de äldre klienterna med vad de behöver.
            De är lyhörda för att beakta jämlikhet och jämställdhet. Det gäller
            naturligtvis att ha en arbetssituation som gör att man klarar
            detta.
          </note>
          <note>
            För övrigt ska man enligt lagen se till de äldres behov. Var
            och en ska få omsorg utifrån sina egna behov, så enkelt och smidigt
            som möjligt där resurserna användas på rätt sätt. Vi återkommer
            i frågan.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellationerna 2015/16:329 och 330 om särskilda
            boendeformer för äldre
          </note>
          <note type="speaker">
            Anf. 159 Statsrådet ÅSA REGNÉR (S):
          </note>
          <note>
            Fru talman! Tack, Lars-Arne Staxäng och Lotta Finstorp, för interpellationerna!
          </note>
          <note>
            Lars-Arne Staxäng har frågat mig vilka åtgärder jag har vidtagit
            för att tillgodose kommunernas behov av särskilda boendeformer
            för äldre. Lotta Finstorp har frågat mig vad jag gör för att garantera
            att alla äldre som har behov av plats på särskilt boende faktiskt
            får en plats och vad jag gör för att kommunerna ska skärpa sig
            vad gäller platser på särskilt boende.
          </note>
          <note>
            Äldrepolitiken ska skapa förutsättningar för jämlikhet, delaktighet
            och trygghet och stimulera äldre kvinnor och män till att leva
            ett aktivt och gott liv efter arbetslivets slut. För att kunna
            göra det är tillgången till ändamålsenliga bostäder för äldre
            en viktig fråga.
          </note>
          <note>
            I syfte att öka antalet bostäder för äldre har regeringen i budgetpropositionen
            för 2016 aviserat att det ska införas ett nytt investeringsstöd.
            Stödet ska stimulera ombyggnation och nybyggnation av särskilt
            boende samt hyresbostäder på den ordinarie bostadsmarknaden som
            riktar sig till personer över 65 år. Stödet ska även lämnas för
            att främja kvarboende för äldre genom mindre anpassningar av gemensamma
            utrymmen i det befintliga bostadsbeståndet.
          </note>
          <note>
            Investeringsstödet uppgår till 150 miljoner kronor 2016. Stödet
            beräknas därefter successivt byggas ut till 300 miljoner kronor
            2017 för att sedan permanentas på 400 miljoner kronor från och
            med 2018. Förslaget om ett nytt investeringsstöd bereds för närvarande
            på Socialdepartementet.
          </note>
          <note>
            Regeringen har dessutom gett en särskild utredare i uppdrag att
            ta fram förslag till en nationell kvalitetsplan för äldreomsorgen.
            Syftet är att ge ­ nom långsiktiga insatser inom strategiskt viktiga
            områden säkra utveck ­ lingen av god kvalitet i den framtida äldreomsorgen.
          </note>
          <note>
            Utredaren ska bland annat analysera om det finns behov av en
            ny boendeform där äldre personer som inte behöver omfattande vård
            och omsorg dygnet runt får tillgång till trygghet och social gemenskap.
            Utredaren ska i detta sammanhang överväga om kommunerna bör ges
            ökade möjligheter att lämna stöd till äldre personer som inte
            bedöms behöva särskilt boende med dygnetruntomsorg eller om boendebegreppet
            i socialtjänstlagen bör utvecklas. Utredaren ska redovisa sina
            förslag senast den 31 mars 2017.
          </note>
          <note>
            Regeringen har också avsatt 1 miljard kronor under 2015 och beräknar
            avsätta 2 miljarder kronor per år 2016–2018 för att öka bemanningen
            i äldreomsorgen. Rätt bemanning är en viktig faktor för att skapa
            ökad trygghet och kvalitet för den enskilde inom äldreomsorgen.
            Det ger även utrymme för personalen att tillbringa mer tid med
            den enskilde och ökar möjligheterna för personalen att bidra till
            en gemensam utveckling av verksamheten.
          </note>
          <note>
            Att personalen har lämplig utbildning och erfarenhet är en annan
            viktig faktor som påverkar kvaliteten i äldreomsorgen. Regeringen
            avsätter därför 200 miljoner kronor under 2016 på en kunskapssatsning
            riktad till verksamheter inom äldreomsorgen och funktionshinderområdet.
          </note>
          <note>
            Avslutningsvis vill jag säga att äldreomsorgen är och har sedan
            jag tillträdde varit en prioriterad fråga. För mig som äldreminister
            är det viktigt att varje äldre kvinna och man ska kunna åldras
            i trygghet och ha tillgång till bra vård och omsorg.
          </note>
          <note type="speaker">
            Anf. 160 LARS-ARNE STAXÄNG (M):
          </note>
          <note>
            Fru talman! Jag tackar för svaret.
          </note>
          <note>
            Bakgrunden till att jag tar upp frågan är mycket angelägen. Jag
            är orolig för att vi är på fel väg när det gäller just särskilda
            boenden. Därför vill jag kommentera statsrådets svar.
          </note>
          <note>
            Jag har inget emot svaret. Mycket var informativt. Det handlar
            om stöd för dem som bor kvar hemma med hemtjänst. Regeringen har
            lagt fram ett nytt förslag i dag om bemanning, till exempel bättre
            bemanning på demensboenden. Det är mycket bra förslag. Det gäller
            även utbildning och erfarenhet.
          </note>
          <note>
            Men jag ställde inte frågor om dessa saker. Mina frågor handlar
            om de särskilda boendena. Bakgrunden är att det har visat sig
            i Boverkets rapport, som framgår av min interpellation, att antalet
            platser i särskilda boenden sjunker kraftigt. Det är en kraftig
            trend, vilket gör mig orolig. Jag vet att vi behöver alla dessa
            boendeformer, även särskilt boende.
          </note>
          <note>
            Historiskt har det funnits många äldreboenden i Sverige under
            1900-talet fram till 1990-talet och in på 2000-talet. Kanske var
            de för många, eftersom allt talar för att det är bra att vara
            aktiv så länge som möjligt. Från och med 1990-talet, och fortfarande
            i dag, minskade antalet platser i särskilda boenden runt om i
            vårt land. Det har varit en långvarig trend. I stället har detta
            kompenserats med kraftigt utbyggd hemtjänst. Många gånger är detta
            bra, men det finns också en tydlig gräns när kvaliteten inte längre
            kan upprätthållas.
          </note>
          <note>
            Det kan bli kontraproduktivt även kostnadsmässigt om den äldre
            är mycket nedsatt. Då blir det många hemtjänsttimmar och mycket
            bilkörning, och det blir dyrare för alla.
          </note>
          <note>
            I många kommuner har man dragit ned antalet platser på särskilda
            boenden så mycket att det blir svårt att komma in och få heldygnsvård
            på dessa. Det gör att anhöriga måste ta ett mycket stort ansvar
            som de ibland inte klarar.
          </note>
          <note>
            I sin statistik skickar nu Boverket tydliga signaler om att denna
            utveckling går åt fel håll och att det dessutom går snabbt. Jag
            vill därför fråga statsrådet om hon tagit del av siffrorna från
            Boverket som jag tagit upp och om detta i så fall föranleder att
            ministern tar något initiativ till förbättring av den uppkomna
            situationen.
          </note>
          <note>
            Jag tror att det är viktigt att stämma i bäcken eftersom vi vet
            att behovet finns hos ett antal personer runt om i Sverige och
            att det ser väldigt olika ut i kommunerna. Vissa kommuner klarar
            frågan med beröm godkänt. Men det finns också kommuner där det
            är riktigt illa, där det till och med förekommer att äldre människor
            som skulle behöva heldygnsvård inte får det. Därför är den här
            frågan viktig.
          </note>
          <note type="speaker">
            Anf. 161 LOTTA FINSTORP (M):
          </note>
          <note>
            Fru talman! Tack, ministern, för svaret!
          </note>
          <note>
            Lars-Arne Staxäng har sagt mycket klokt. Jag tänker fokusera
            mer på själva vårdens innehåll.
          </note>
          <note>
            Det är viktigt att äldre känner trygghet i sitt boende och i
            sitt liv. Individens behov och önskemål ska vara vägledande, precis
            som vi har talat om när det gäller biståndsbedömningar och sådant.
            Äldreomsorgen ska präglas av individuell anpassning, lyhördhet
            och professionalitet. Det är jättefina honnörsord när det handlar
            om äldreomsorgen och om social trygghet generellt sett.
          </note>
          <note>
            Det är ju så att de flesta, en majoritet, av dem som bor på ett
            särskilt boende är nöjda. Det är lite grann ”som man frågar får
            man svar”, men så är det. Socialstyrelsens brukarundersökningar
            visar att många är väldigt nöjda med sin vård och sitt boende
            och även med det som kommunerna gör.
          </note>
          <note>
            Men det finns kvalitetsbrister. Det gör mig väldigt bekymrad
            nu när det kommer att lagstiftas, vilket var en nyhet som kom
            i dag.
          </note>
          <note>
            De som verkligen känner till sina invånares behov och ska sätta
            bemanning utifrån det är ju kommunerna. Att man inte kan göra
            detta utan att det måste till lagstiftning tycker jag är jättemärkligt.
            Det är ingen kritik mot lagstiftningen, men det är oerhört märkligt
            att inte kommunerna själva kan se var behovet är som störst.
          </note>
          <note>
            När det kommunala självstyret sätts ur spel så som i det här
            fallet blir det också svårare för invånarna att ställa sina kommunala
            politiker till svars. Nu har ju lagstiftande församling, det vill
            säga den här församlingen, sett till att det blir en lag som gör
            att man ska ha en viss bemanning.
          </note>
          <note>
            Det jag kan känna oro för och en fråga jag har till ministern
            är detta: Finns det en risk att kommunerna nu lägger sig på miniminivån,
            på grundbemanningen utifrån föreskriften, i stället för att verkligen
            se till behoven som finns på det särskilda boendet eller på demensboendet?
            Det är en av mina frågor.
          </note>
          <note>
            Ofta landar debatten om kvalitet i äldreomsorgen i det numerära,
            alltså i hur många som arbetar, i bemanningen. Behovet av platser,
            som vi ser är skriande stort, kommer vi liksom aldrig till. Vi
            talar mest bara om hur många händer som ska finnas i vården. Det
            värdiga individuella bemötandet och vällagad, nyttig och god mat,
            sådana saker som kan innefattas av kvalitetsbegreppet, hamnar
            i skymundan.
          </note>
          <note>
            SVT:s granskning av äldreomsorgen, som ministern nämnde, visar
            att många sköra äldre som vill komma till särskilt boende får
            avslag. Det är som ett nålsöga man måste ta sig igenom för att
            kunna komma från sitt vanliga boende till ett särskilt boende.
            Det fanns ett exempel där en person som inte ens kunde använda
            sitt trygghetslarm ändå skulle bo kvar i hemmet så länge som möjligt.
            Nej, stopp! Det här får inte ske. Då har man inte heller haft
            individperspektivet som vi har stått och pratat om i den här debatten.
            Man måste se till individens behov.
          </note>
          <note>
            Samtidigt är det brist på platser. Det tycker jag är förvånande,
            för det är inte rocket science att veta hur man ska planera för
            äldreboendena. Det är ganska lätt att veta mellan tummen och pekfingret
            hur många som kommer att ha behov.
          </note>
          <note>
            Det är min fråga: Hur kan det bli på det här sättet? Varför brister
            det i antalet platser?
          </note>
          <note type="speaker">
            Anf. 162 Statsrådet ÅSA REGNÉR (S):
          </note>
          <note>
            Fru talman! Tack, Lotta Finstorp och Lars-Arne Staxäng, för inläggen!
            Det är många frågor, och de hänger ihop.
          </note>
          <note>
            Jag tycker om tonen i debatten. Jag tycker att den leder framåt
            och är konstruktiv.
          </note>
          <note>
            Jag vill bara påminna om att under alliansregeringen försvann
            faktiskt en femtedel av platserna på äldreboenden. Det var också
            nästan 100 000 framför allt kvinnor som gick ned betydligt i arbetstid
            eller till och med lämnade arbetskraften för att de inte litade
            på äldreomsorgen. Jag tycker därför att det är viktigt att satsa
            på alla de frågor vi tagit upp samtidigt, för de hänger ihop.
          </note>
          <note>
            När det gäller äldreboenden har regeringen aviserat i budget
            att vi har ett investeringsstöd för äldreboenden som är flexibelt.
            Vi bereder nu hur det ska gå till. Man kan använda det till äldreboenden,
            till så kallade mellanformer och till anpassning för att bo kvar.
            Det ska utgå från de äldres behov. De här stimulansmedlen finns,
            och de trappas upp under mandatperioden – först 150, sedan 300
            och därefter 400 miljoner per år. Det tror jag är ett viktigt
            tillskott för att få igång byggandet, som verkligen behövs. Det
            håller jag med om, och det är därför vi gör detta.
          </note>
          <note>
            Jag har redan talat om bemanningssatsningen. 2 miljarder per
            år till bemanning är en historiskt stor satsning.
          </note>
          <note>
            När jag häromdagen gick kvällspass på ett demensboende märkte
            jag att det här verkligen gör skillnad. Man kan lägga om schemat,
            och man kan ägna mer tid åt de äldres behov och åt samtal människa
            till människa, som man behöver i de här ibland ganska svåra situationerna.
          </note>
          <note>
            Jag är förstås glad åt dagens regeringsbeslut. Jag vill bara
            klargöra att det man har fattat beslut om är en förordning som
            tydliggör socialtjänstlagen. Den förordningen säger att det dygnet
            runt ska finnas personal som utan dröjsmål kan komma när så behövs,
            alltså dygnet runt. Det är inte föreskrifter som säger att det
            ska vara tre personer här eller två personer där. Det är inte
            så detaljstyrt, och det är just för att det finns olika behov
            hos de äldre och till exempel på olika boenden.
          </note>
          <note>
            Det är upp till kommunerna att se till att det här fungerar.
            Sedan ska Ivo granska så som tidigare. Men som ni vet finns det
            ett antal granskningar som Ivo har gjort där man inte har hållit
            måttet. Så vill vi inte ha det, och därför har vi nu tagit det
            här beslutet.
          </note>
          <note>
            Jag hoppas också att medlen för kompetensutveckling, 200 miljoner
            i år, kommer att vara viktiga. Det handlar bland annat om insatser
            när det gäller demens.
          </note>
          <note>
            När det gäller äldreboenden har vi alltså ett stöd. Det är en
            stor fråga. Jag kommer att följa den. Det är därför den finns
            i utredningen om kvalitet. Det är sannerligen såväl en nutids-
            och framtidsfråga som en kvalitetsfråga. Jag tror att vi har anledning
            att komma tillbaka till den. Men det här tycker jag själv är en
            god början, där det också finns flexibilitet för att använda investeringsstödet.
          </note>
          <note type="speaker">
            Anf. 163 LARS-ARNE STAXÄNG (M):
          </note>
          <note>
            Fru talman! Jag lyssnar på statsrådet, men tyvärr hör jag inget
            som på något avgörande sätt skulle göra situationen bättre. Jag
            vill gärna ha ett lite klarare svar.
          </note>
          <note>
            Dessa frågor är viktiga om vi menar något med att vi vill få
            till en förbättring av vården för våra gamla. Då måste vi få till
            en förändring ute i vissa kommuner – jag säger inte alla kommuner,
            men i många kommuner.
          </note>
          <note>
            Det handlar definitivt inte bara om pengar. Det är en kunskapsfråga,
            precis som har framkommit, men också en viljeyttring om vilka
            åtgärder som är bäst för den enskilde pensionären.
          </note>
          <note>
            Jag tog upp vad som har varit under 1900-talet, särskilt sedan
            90-talet. Det har varit både borgerliga och socialdemokratiska
            regeringar. Det har egentligen inte märkts någon skillnad, utan
            det har hela tiden tappats på särskilda boenden sedan 20–25 år
            tillbaka. Men, för att säga något positivt om den förra alliansregeringen,
            man har ändå tillfört olika stimulansåtgärder för att få till
            trygghetsboenden, seniorbostäder och så vidare. Det bromsade detta
            i viss mån, i varje fall i slutet.
          </note>
          <note>
            Men det är inte detta som är det viktiga här, utan det är det
            investeringsstöd som den nuvarande regeringen har kommit med.
            150 miljoner låter jättemycket, men det är väldigt lite om man
            ser det i Sverigeformat. Även om det blir 400 miljoner om några
            år är det pyttelite och kommer inte att få någon avgörande betydelse
            för om kommunerna ska bygga eller inte.
          </note>
          <note>
            Med detta sagt måste man också hålla fram de kommuner som faktiskt
            har gjort något åt dessa frågor på ett bra sätt, som positiva
            föredömen. Därför är jag väldigt glad att statsrådet åker runt
            i Sverige. Jag har också gjort det under några år. I vissa kommuner
            blir man jätteglad, men i andra kommuner är det nästan så att
            man kan gråta.
          </note>
          <note>
            Det finns äldreboenden och särskilda boenden som tjänar som föredöme
            för alla kommuner, där man både får föredömlig vård och har en
            matstandard som är bra. Man känner redan när man öppnar dörren
            och går in att det är ett bra boende. Därför är det viktigt att
            de goda exemplen får lov att sprida sig till fler platser och
            att fler får möjlighet till riktig trygghet, liksom att de senaste
            rönen inom forskningen får komma fram bättre, så att de kan implementeras
            i vården.
          </note>
          <note>
            Jag vill därför avsluta detta inlägg med att hos statsrådet hemställa
            att hon tar denna fråga med sig till departementet och försöker
            få till en utredning också när det gäller särskilda boenden, som
            kan komma med förbättringar. Framför allt hoppas jag att hon kan
            diskutera med SKL, som har en avgörande roll, om hur man kan gå
            vidare på ett positivt sätt.
          </note>
          <note type="speaker">
            Anf. 164 LOTTA FINSTORP (M):
          </note>
          <note>
            Fru talman! Jag vill börja med att kommentera vad ministern sa
            i sitt tidigare inlägg, att det var under alliansregeringens tid
            som det lades ned en mängd platser inom äldreomsorgen. Det är
            ju varje kommun som bestämmer hur man gör. Det är inte en statlig
            fråga. Där har både ministerns partikamrater och våra egna partikamrater
            i kommunerna varit med och lagt ned platser. Vi vet alla att det
            har gått trender i äldreomsorgen. Det tror jag är väldigt olyckligt.
          </note>
          <note>
            Det har varit en trend att alla ska bo kvar hemma. Då tog man
            bort de gamla ålderdomshemmen, som då var fel i tiden. Nu börjar
            det rullas tillbaka igen. Trygghetsboende är en alldeles utmärkt
            boendeform innan man behöver komma till ett särskilt boende.
          </note>
          <note>
            Det kommunala självstyret innebär att det är kommunerna som avgör
            om de ska bygga eller lägga ned. Nu ser vi att det fattas boenden.
            Köerna har ökat med 20 procent de senaste åren. Det var ett feltänk
            att lägga ned äldreboenden och platser. Det kommer ifatt oss nu.
          </note>
          <note>
            Man sa att det skulle bli en stor boom när alla 30-talister och
            40-talister gick i pension. Så blev det inte riktigt, utan det
            har planat ut. Men vi ser att vi har den framför oss. Det är självklart
            att det behövs fler platser.
          </note>
          <note>
            Just detta med att det går i trender skulle jag vilja ta upp.
            Nu känns det som om jag är jättegammal, men som ordförande i både
            kommunstyrelse och landstingsstyrelse har jag upplevt detta. Det
            är likadant i behandlingsvärlden – ska man behandlas hemma, eller
            ska man till ett boende? Precis så har det varit inom äldreomsorgen
            också. De som har farit illa av trendtänkandet är våra äldre.
          </note>
          <note>
            Om man ska tänka individanpassat måste vi ha olika boenden för
            olika behov under olika skeden i livet. Det får inte bli en ny
            trend där alla ska in i ålderdomshem igen. Det måste finnas olika
            alternativ. När man nu gör föreskrifter och lagstiftning är det
            viktigt att man inte detaljstyr, för det kommer aldrig att gå
            att balansera det i förhållande till exempelvis individens behov
            av boende.
          </note>
          <note>
            Vi talar mycket om bemanning. Då är det intressant att titta
            på de rapporter som finns. Finns det stöd för att högre bemanning
            leder till högre kvalitet? Och vad hjälper det med fler händer
            i vården när platserna saknas och köerna har ökat med 20 procent
            de senaste åren?
          </note>
          <note>
            Svenskt Näringsliv har gjort en rapport om kostnader, kvalitet
            och bemanning i äldreomsorgens särskilda boenden, som ministern
            säkert har sett. Den studien baseras på aktuell statistik från
            Socialstyrelsen, SCB och SKL. Där kan man se ett smärre positivt
            samband mellan ökad bemanning, mer personaltätt och brukarupplevd
            kvalitet, men analysen visar att kvaliteten bestäms av en mängd
            andra faktorer också. Exempelvis uppvisar särskilda boenden som
            har lägre personalomsättning, alltså en högre grad av kontinuitet
            bland de anställda, bättre kvalitet i de enkäter som brukarna
            får svara på.
          </note>
          <note>
            Min fråga är alltså: Vad hjälper det? Det är bra med fler händer
            i vården, men om platserna inte finns hjälper det inte.
          </note>
          <note type="speaker">
            Anf. 165 Statsrådet ÅSA REGNÉR (S):
          </note>
          <note>
            Fru talman! Bristen på platser i äldreboende är belagd och tydlig,
            och det har varit en hel del granskningar av detta i medierna.
            Därför har vi investeringsstödet, som är en del av att stimulera
            byggande på detta viktiga område.
          </note>
          <note>
            Hela debatten handlar om att vi vill ta ansvar för äldreomsorgen
            på olika sätt. Ser vi att det finns ett stort problem – vilket
            det gör om många äldre uppfattar att de fångas hemma för att det
            inte finns något annat alternativ – tycker åtminstone jag att
            politiken ska ha en åsikt och försöka förändra detta. Det är därför
            vi har investeringsstödet, även om äldreomsorgen, inklusive boenden,
            är ett kommunalt ansvar. Det investeringsstöd som vi har är flexibelt.
            Man ska kunna stödja både äldreboenden, mellanformer och anpassning
            av bostäder.
          </note>
          <note>
            Jag håller också helt med om att bemanning i äldreomsorgen är
            en viktig fråga. Den löser en del av andra kvalitetsfrågor: om
            det är flera som kan komma in och jobba på ett sätt man uppfattar
            som meningsfullt, om man har möjlighet att delta i kompetensutveckling,
            om man kan jobba heltid och tycker att förläggningen av arbetstiden
            är meningsfull stannar man sannolikt också kvar längre, och kontinuiteten
            blir bättre. Då blir det färre personer som träffar den äldre,
            och man känner sina kollegor, sin arbetsplats och så vidare. Därför
            är bemanning en viktig fråga.
          </note>
          <note>
            Detta är som sagt en historisk satsning på bemanning, och jag
            tror att den är viktig. Sedan löser det inte allting. Inget av
            det vi pratar om löser alla problem. Till exempel visar det sig
            att kvinnor känner sig ensammare på äldreboenden än om de bor
            kvar hemma. Vi måste arbeta med alla dessa frågor samtidigt.
          </note>
          <note>
            Jag tar mig an den här uppgiften. Den utredning om kvalitet som
            vi har tillsatt tittar också på äldrebostadsfrågan i ett större
            perspektiv när det gäller nutida och framtida behov och hur rollfördelningen
            ska se ut.
          </note>
          <note>
            Det är kommunernas ansvar att planera för det här och att se
            till att ett byggande sker. Men jag tycker att det är ett ansvar
            för politiken att se till att de äldre på riktigt får en bra vård
            och omsorg. Därför är de olika insatser som regeringen har gjort
            att se i en helhet.
          </note>
          <note>
            När det gäller den förordning som vi tog beslut om i dag vill
            jag igen understryka att den ska säkerställa att det finns personal
            dygnet runt som kan komma utan dröjsmål, men det finns inga numerära
            bestämmelser.
          </note>
          <note type="speaker">
            Anf. 166 LARS-ARNE STAXÄNG (M):
          </note>
          <note>
            Fru talman! Jag vill börja med att tacka för svaret och inte
            minst för att statsrådet tycker att det är en viktig fråga som
            vi har tagit upp. Hon har redovisat det som är på gång och som
            har beslutats i dag när det gäller demensboendet. Jag tycker väldigt
            bra om det, för vi har under en längre period behövt höja kvaliteten
            på detta område. Men vi behöver också höja kvaliteten när det
            gäller det särskilda boendet. Och jag vill att vi höjer prioriteringsgraden
            på detta.
          </note>
          <note>
            Jag tror mig också veta att vi behöver alla alternativen. Hemtjänst
            är jättebra, men det är inte en ersättning i alla fall. Vi ser
            att det finns människor som far illa när de tvingas till hemtjänst
            när det inte finns andra alternativ.
          </note>
          <note>
            För att gå tillbaka till min grundfråga visar Boverket att det
            är 40–50 procent av kommunerna som kommer att visa på en tydlig
            brist här. Då är det vanliga pensionärer i ett utsatt läge som
            kommer att bli drabbade och inte kommer att få sin vård. Det är
            jätteviktigt att vi på något sätt löser det problemet, och då
            behövs det ett antal alternativ.
          </note>
          <note>
            Jag tänker inte förlänga denna debatt. Jag är väldigt glad att
            vi har fått ha den här debatten med statsrådet. Jag tror att det
            är viktigt att vi får upp frågorna i allmänhet men också att staten
            tillsammans med SKL kommer att få till stånd en förändring här.
          </note>
          <note type="speaker">
            Anf. 167 LOTTA FINSTORP (M):
          </note>
          <note>
            Fru talman! Jag vill återkoppla till detta med trender. Jag tror
            att det är viktigt att ministern ute i landet träffar partikamrater
            från olika partier och diskuterar för att hitta en kontinuitet
            utifrån de demografiska utmaningarna.
          </note>
          <note>
            Vi ser att många bor kvar hemma, men när den enskilde som vill
            flytta till ett boende och får avslag på sin biståndsansökan eller
            får stå i kö i månader för att platser saknas, då är det inte
            längre ett frivilligt val att bo kvar hemma.
          </note>
          <note>
            Jag vill också återkomma till rapporten som jag talade om. Begreppet
            hög kvalitet är i mångt och mycket också en organisatorisk fråga.
            Det hjälper inte att ha på papperet ett visst antal händer eller
            huvuden, utan det gäller att bemanningen finns där behovet är
            störst och även under dygnet är störst. Och jag är inte säker
            på att det är politikerna som vet bäst hur det ska vara, utan
            det vet man i allmänhet ute i verksamheten.
          </note>
          <note>
            Kontinuitet i personal är också en viktig faktor. Hur ser ministern
            på att ett stort antal från sysselsättningsfasen nu kommer att
            gå över till så kallade extratjänster, framför allt inom äldreomsorgen
            där de ska tas emot och introduceras av en redan pressad personal?
            De behöver handledning. Många har till exempel aldrig arbetat
            med äldre, och jag vet att Kommunal har uttalat kritik mot det.
            Det ger fler händer i vården. Men ger det högre kvalitet och kontinuitet?
            Det är frågan.
          </note>
          <note>
            Sedan tycker jag att det är viktigt att kommunerna har värdighets
            ­ garantier. Det borde finnas i varje kommun. De ska vara kopplade
            till sank ­ tioner till förmån för den enskilde, till exempel
            i form av nedsättning av avgiften om man inte får möjlighet att
            duscha och möjlighet till utevistelse och promenader som det står
            i avtalet mellan vårdgivare och den enskilde.
          </note>
          <note>
            Tack för en bra debatt så här långt!
          </note>
          <note type="speaker">
            Anf. 168 Statsrådet ÅSA REGNÉR (S):
          </note>
          <note>
            Fru talman! Jag vill tacka båda riksdagsledamöterna för de här
            frågorna och för ett seriöst och intressant samtal.
          </note>
          <note>
            Vi har berört de flesta av de frågor som ni tar upp.
          </note>
          <note>
            Naturligtvis är den demografiska utvecklingen känd även för mig.
            Ett stort gemensamt åtagande som vi har är att se till att de
            nya personer som kommer till Sverige får arbeten, gärna i äldreomsorgen
            och gärna män, oavsett ursprung, tillsammans med kvinnor i denna
            del av arbetsmarknaden, men att de över huvud taget kommer i jobb
            så att vi har finansiering för framtida åtaganden när det gäller
            äldre.
          </note>
          <note>
            Som jag har sagt ett antal gånger är bemanningsfrågorna väldigt
            viktiga här. Men vi måste också jobba med kvaliteten i hela omsorgen
            om de äldre. Menar vi på allvar att omsorgen om de äldre ska utgå
            från deras behov, oavsett kön och bakgrund, måste vi jobba med
            allting på en gång.
          </note>
          <note>
            Jag är glad över att vi har tagit beslutet i dag om tillgänglighet
            till personal dygnet runt. Jag är glad att vi har tagit beslut
            om bemanningen. Jag är glad att vi har tagit beslut om kompetensutveckling.
            Jag är också glad över investeringsstödet, som vi har pratat om
            här, och andra insatser som gör att människor får lust att arbeta
            i den här sektorn. Det ska naturligtvis vara människor som är
            lämpade för det men som får syn på en typ av arbete som är väldigt
            givande. Därför är det viktigt ur de äldres, de anhörigas och
            personalens perspektiv att man ständigt stärker de här delarna.
          </note>
          <note>
            Överläggningen var härmed avslutad.
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2015/16:92 Tillsynsbestämmelser till följd av TSM-förordningen
          </note>
          <note>
            Redogörelser
          </note>
          <note>
            2015/16:RS2 Redogörelse för verksamheten inom Parlamentariska
            församlingen för Unionen för Medelhavet (PA-UfM) och den svenska
            PA-UfM-delegationens arbete under 2015
          </note>
          <note>
            2015/16:RS3 Redogörelse för verksamheten inom Interparlamentariska
            unionen (IPU) och den svenska delegationens arbete under 2015
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 februari
          </note>
          <note>
            2015/16:395 Minskad köttkonsumtion
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:396 Återreglering av järnvägsunderhållet
          </note>
          <note>
            av Emma Wallrup (V)
          </note>
          <note>
            till statsrådet Anna Johansson (S)
          </note>
          <note>
            2015/16:397 Särskild löneskatt för äldre
          </note>
          <note>
            av Larry Söder (KD)
          </note>
          <note>
            till finansminister Magdalena Andersson (S)
          </note>
          <note>
            2015/16:398 Skolledares arbetssituation
          </note>
          <note>
            av Linus Sköld (S)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:399 Att ställa Erdoğan inför internationell domstol för
            brott mot mänskligheten
          </note>
          <note>
            av Jabar Amin (MP)
          </note>
          <note>
            till utrikesminister Margot Wallström (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 februari
          </note>
          <note>
            2015/16:771 Minskning av köttproduktionens utsläpp
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:772 Förtroendet för rikspolischefen
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2015/16:773 Tillsynsavgifterna för gruvverksamhet
          </note>
          <note>
            av Jonas Jacobsson Gjörtler (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:774 Försämringen av supermiljöbilspremien
          </note>
          <note>
            av Johan Hultberg (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:775 Innehållet i livsmedelsstrategin
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:776 Skånska kommuners avtal med Migrationsverket
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:777 Sveriges ansvar för oberoende nyhetsförmedling
          </note>
          <note>
            av Jan R Andersson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:778 Ny rapport från Brå om invandrares brottslighet
          </note>
          <note>
            av Kent Ekeroth (SD)
          </note>
          <note>
            till statsrådet Anders Ygeman (S)
          </note>
          <note>
            2015/16:779 Gemensamma nordiska gränskontroller
          </note>
          <note>
            av Hans Wallmark (M)
          </note>
          <note>
            till statsrådet Kristina Persson (S)
          </note>
          <note>
            2015/16:780 En ny perrong för att underlätta id-kontroller
          </note>
          <note>
            av Hans Wallmark (M)
          </note>
          <note>
            till statsrådet Anna Johansson (S)
          </note>
          <note>
            2015/16:781 Ökad kvalitet i hemsjukvården
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 10 februari
          </note>
          <note>
            2015/16:704 Långbänksärenden inom bostadsbyggandet
          </note>
          <note>
            av Lars Mejern Larsson (S)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:707 Minderåriga som vistas i Sverige utan vårdnadshavare
          </note>
          <note>
            av Aron Modig (KD)
          </note>
          <note>
            till statsrådet Anders Ygeman (S)
          </note>
          <note>
            2015/16:713 Regeringens höjning av hemtjänstavgiften
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:710 Åtgärder när det gäller infrastrukturen i Fyrbodals
            ­ området
          </note>
          <note>
            av Roland Utbult (KD)
          </note>
          <note>
            till statsrådet Anna Johansson (S)
          </note>
          <note>
            2015/16:708 Jordbruksverkets rapport
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:711 Skärpta straffskalor i samband med matbedrägerier
          </note>
          <note>
            av Jesper Skalberg Karlsson (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:723 Fler doggybags även i Sverige
          </note>
          <note>
            av Lars Mejern Larsson (S)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:715 Åtgärder mot investeringsbedrägerier
          </note>
          <note>
            av Maria Malmer Stenergard (M)
          </note>
          <note>
            till statsrådet Per Bolund (MP)
          </note>
          <note>
            2015/16:724 Effekterna av sänkningen av ROT-avdraget
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2015/16:714 Alkobommar i svenska hamnar
          </note>
          <note>
            av Erik Andersson (M)
          </note>
          <note>
            till statsrådet Anna Johansson (S)
          </note>
          <note>
            2015/16:732 Alkobommar i våra hamnar
          </note>
          <note>
            av Gunilla Nordgren (M)
          </note>
          <note>
            till statsrådet Anna Johansson (S)
          </note>
          <note>
            2015/16:716 Konsekvenser av försämringen av ROT-avdraget
          </note>
          <note>
            av Mats Persson (L)
          </note>
          <note>
            till finansminister Magdalena Andersson (S)
          </note>
          <note>
            2015/16:720 Tillfälliga baseringsmöjligheter för sjöstridskrafter
            på Gotland
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2015/16:725 Kostnad för tältläger
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:722 EU:s gemensamma gränsbevakning
          </note>
          <note>
            av Tina Acketoft (L)
          </note>
          <note>
            till statsrådet Anders Ygeman (S)
          </note>
          <note>
            2015/16:718 Inställda rättegångar
          </note>
          <note>
            av Roger Haddad (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:726 Socialtjänstens utsatta situation
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2015/16:731 System för flyttanmälan och eftersändning av post
          </note>
          <note>
            av Anders Åkesson (C)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:734 Skatteverkets agerande gällande flyttanmälan
          </note>
          <note>
            av Anders Åkesson (C)
          </note>
          <note>
            till finansminister Magdalena Andersson (S)
          </note>
          <note>
            2015/16:733 Kommunernas mottagande av ensamkommande barn och
            unga
          </note>
          <note>
            av Gunilla Nordgren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:735 Tidsplan för bredbandsstrategin 2.0
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2015/16:744 Kunskap om EU
          </note>
          <note>
            av Margareta Cederfelt (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2015/16:741 YH-utbildningar
          </note>
          <note>
            av Isak From (S)
          </note>
          <note>
            till statsrådet Aida Hadzialic (S)
          </note>
          <note>
            2015/16:745 Definitionen av alkoholhaltig dryck
          </note>
          <note>
            av Edward Riedl (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:740 Underhåll av vägar på landsbygden
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2015/16:738 Effekterna av den nya stödområdesindelningen
          </note>
          <note>
            av Ulla Andersson (V)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:739 Sockerlobbyn
          </note>
          <note>
            av Jens Holm (V)
          </note>
          <note>
            till statsrådet Gabriel Wikström (S)
          </note>
          <note>
            2015/16:737 Arbetsförmedlingens bedömning av RUT-avdraget
          </note>
          <note>
            av Erik Ullenhag (L)
          </note>
          <note>
            till finansminister Magdalena Andersson (S)
          </note>
          <note>
            2015/16:736 Ökad konkurrenskraft för datacenterindustrin
          </note>
          <note>
            av Jörgen Warborn (M)
          </note>
          <note>
            till finansminister Magdalena Andersson (S)
          </note>
          <note>
            § 17 Kammaren åtskildes kl. 17.27.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till ajourneringen
            kl. 13.56,
          </note>
          <note>
            av talmannen därefter till och med § 9 anf. 141 (delvis) och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            BRITT-MARIE HARTVIG
          </note>
          <note>
            / Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Ärenden för hänvisning till utskott
          </note>
          <note>
            § 3 Svar på interpellation 2015/16:319 om det svenska stödet
            till Frankrike
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 KARIN ENSTRÖM (M)
          </note>
          <note>
            Anf. 3 Utrikesminister MARGOT WALLSTRÖM (S)
          </note>
          <note>
            Anf. 4 KARIN ENSTRÖM (M)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 KARIN ENSTRÖM (M)
          </note>
          <note>
            Anf. 7 Utrikesminister MARGOT WALLSTRÖM (S)
          </note>
          <note>
            § 4 Svar på interpellationerna 2015/16:322 och 334 om svenskt
            arbete för fred i Syrien
          </note>
          <note>
            Anf. 8 Utrikesminister MARGOT WALLSTRÖM (S)
          </note>
          <note>
            Anf. 9 MARKUS WIECHEL (SD)
          </note>
          <note>
            Anf. 10 ROBERT HANNAH (L)
          </note>
          <note>
            Anf. 11 FREDRIK MALM (L)
          </note>
          <note>
            Anf. 12 SERKAN KÖSE (S)
          </note>
          <note>
            Anf. 13 Utrikesminister MARGOT WALLSTRÖM (S)
          </note>
          <note>
            Anf. 14 MARKUS WIECHEL (SD)
          </note>
          <note>
            Anf. 15 ROBERT HANNAH (L)
          </note>
          <note>
            Anf. 16 FREDRIK MALM (L)
          </note>
          <note>
            Anf. 17 SERKAN KÖSE (S)
          </note>
          <note>
            Anf. 18 Utrikesminister MARGOT WALLSTRÖM (S)
          </note>
          <note>
            Anf. 19 MARKUS WIECHEL (SD)
          </note>
          <note>
            Anf. 20 ROBERT HANNAH (L)
          </note>
          <note>
            Anf. 21 Utrikesminister MARGOT WALLSTRÖM (S)
          </note>
          <note>
            § 5 Svar på interpellationerna 2015/16:324, 333, 384 och 390
            om situationen i Turkiet
          </note>
          <note>
            Anf. 22 Utrikesminister MARGOT WALLSTRÖM (S)
          </note>
          <note>
            Anf. 23 AMINEH KAKABAVEH (V)
          </note>
          <note>
            Anf. 24 HANS LINDE (V)
          </note>
          <note>
            Anf. 25 DÉSIRÉE PETHRUS (KD)
          </note>
          <note>
            Anf. 26 FREDRIK MALM (L)
          </note>
          <note>
            Anf. 27 SERKAN KÖSE (S)
          </note>
          <note>
            Anf. 28 Utrikesminister MARGOT WALLSTRÖM (S)
          </note>
          <note>
            Anf. 29 AMINEH KAKABAVEH (V)
          </note>
          <note>
            Anf. 30 HANS LINDE (V)
          </note>
          <note>
            Anf. 31 DÉSIRÉE PETHRUS (KD)
          </note>
          <note>
            Anf. 32 FREDRIK MALM (L)
          </note>
          <note>
            Anf. 33 SERKAN KÖSE (S)
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 6 Frågestund
          </note>
          <note>
            Anf. 34 TALMANNEN
          </note>
          <note>
            Fördelningen av statliga forskningsmedel
          </note>
          <note>
            Anf. 35 ANNIKA ECLUND (KD)
          </note>
          <note>
            Anf. 36 Statsrådet HELENE HELLMARK KNUTSSON (S)
          </note>
          <note>
            Anf. 37 ANNIKA ECLUND (KD)
          </note>
          <note>
            Anf. 38 Statsrådet HELENE HELLMARK KNUTSSON (S)
          </note>
          <note>
            Ett nordiskt pantsystem
          </note>
          <note>
            Anf. 39 THOMAS FINNBORG (M)
          </note>
          <note>
            Anf. 40 Klimat- och miljöminister ÅSA ROMSON (MP)
          </note>
          <note>
            Anf. 41 THOMAS FINNBORG (M)
          </note>
          <note>
            Anf. 42 Klimat- och miljöminister ÅSA ROMSON (MP)
          </note>
          <note>
            Bemanningen i äldreomsorgen
          </note>
          <note>
            Anf. 43 KRISTINA NILSSON (S)
          </note>
          <note>
            Anf. 44 Statsrådet ÅSA REGNÉR (S)
          </note>
          <note>
            Anf. 45 KRISTINA NILSSON (S)
          </note>
          <note>
            Anf. 46 Statsrådet ÅSA REGNÉR (S)
          </note>
          <note>
            Gemensamma nordiska gränskontroller
          </note>
          <note>
            Anf. 47 ARON EMILSSON (SD)
          </note>
          <note>
            Anf. 48 Statsrådet KRISTINA PERSSON (S)
          </note>
          <note>
            Anf. 49 ARON EMILSSON (SD)
          </note>
          <note>
            Anf. 50 Statsrådet KRISTINA PERSSON (S)
          </note>
          <note>
            Köttkonsumtionen som en del av livsmedelsstrategin
          </note>
          <note>
            Anf. 51 ANNIKA QARLSSON (C)
          </note>
          <note>
            Anf. 52 Klimat- och miljöminister ÅSA ROMSON (MP)
          </note>
          <note>
            Anf. 53 ANNIKA QARLSSON (C)
          </note>
          <note>
            Anf. 54 Klimat- och miljöminister ÅSA ROMSON (MP)
          </note>
          <note>
            Innehållet i livsmedelsstrategin
          </note>
          <note>
            Anf. 55 JONAS JACOBSSON GJÖRTLER (M)
          </note>
          <note>
            Anf. 56 Klimat- och miljöminister ÅSA ROMSON (MP)
          </note>
          <note>
            Anf. 57 JONAS JACOBSSON GJÖRTLER (M)
          </note>
          <note>
            Anf. 58 Klimat- och miljöminister ÅSA ROMSON (MP)
          </note>
          <note>
            Hatet mot politiskt aktiva kvinnor
          </note>
          <note>
            Anf. 59 LAWEN REDAR (S)
          </note>
          <note>
            Anf. 60 Statsrådet ÅSA REGNÉR (S)
          </note>
          <note>
            Anf. 61 LAWEN REDAR (S)
          </note>
          <note>
            Anf. 62 Statsrådet ÅSA REGNÉR (S)
          </note>
          <note>
            Åtgärder mot lärarbristen
          </note>
          <note>
            Anf. 63 MICHAEL SVENSSON (M)
          </note>
          <note>
            Anf. 64 Statsrådet HELENE HELLMARK KNUTSSON (S)
          </note>
          <note>
            Anf. 65 MICHAEL SVENSSON (M)
          </note>
          <note>
            Anf. 66 Statsrådet HELENE HELLMARK KNUTSSON (S)
          </note>
          <note>
            Arbetsanknytningen inom den högre utbildningen
          </note>
          <note>
            Anf. 67 FREDRIK CHRISTENSSON (C)
          </note>
          <note>
            Anf. 68 Statsrådet HELENE HELLMARK KNUTSSON (S)
          </note>
          <note>
            Anf. 69 FREDRIK CHRISTENSSON (C)
          </note>
          <note>
            Anf. 70 Statsrådet HELENE HELLMARK KNUTSSON (S)
          </note>
          <note>
            Klimatpolitiken
          </note>
          <note>
            Anf. 71 CAMILLA HANSÉN (MP)
          </note>
          <note>
            Anf. 72 Klimat- och miljöminister ÅSA ROMSON (MP)
          </note>
          <note>
            Anf. 73 CAMILLA HANSÉN (MP)
          </note>
          <note>
            Anf. 74 Klimat- och miljöminister ÅSA ROMSON (MP)
          </note>
          <note>
            Digital kompetens i lärarutbildningen
          </note>
          <note>
            Anf. 75 MARIA STOCKHAUS (M)
          </note>
          <note>
            Anf. 76 Statsrådet HELENE HELLMARK KNUTSSON (S)
          </note>
          <note>
            Anf. 77 MARIA STOCKHAUS (M)
          </note>
          <note>
            Anf. 78 Statsrådet HELENE HELLMARK KNUTSSON (S)
          </note>
          <note>
            Antalet asylsökande
          </note>
          <note>
            Anf. 79 MARKUS WIECHEL (SD)
          </note>
          <note>
            Anf. 80 Klimat- och miljöminister ÅSA ROMSON (MP)
          </note>
          <note>
            Anf. 81 MARKUS WIECHEL (SD)
          </note>
          <note>
            Anf. 82 Klimat- och miljöminister ÅSA ROMSON (MP)
          </note>
          <note>
            Personlig assistans
          </note>
          <note>
            Anf. 83 MAJ KARLSSON (V)
          </note>
          <note>
            Anf. 84 Statsrådet ÅSA REGNÉR (S)
          </note>
          <note>
            Anf. 85 MAJ KARLSSON (V)
          </note>
          <note>
            Anf. 86 Statsrådet ÅSA REGNÉR (S)
          </note>
          <note>
            Jämställdhet och hållbar utveckling
          </note>
          <note>
            Anf. 87 MAGNUS MANHAMMAR (S)
          </note>
          <note>
            Anf. 88 Statsrådet ÅSA REGNÉR (S)
          </note>
          <note>
            Anf. 89 MAGNUS MANHAMMAR (S)
          </note>
          <note>
            Anf. 90 Statsrådet ÅSA REGNÉR (S)
          </note>
          <note>
            Bostäder för årsrika
          </note>
          <note>
            Anf. 91 BARBRO WESTERHOLM (L)
          </note>
          <note>
            Anf. 92 Statsrådet ÅSA REGNÉR (S)
          </note>
          <note>
            Anf. 93 BARBRO WESTERHOLM (L)
          </note>
          <note>
            Anf. 94 Statsrådet ÅSA REGNÉR (S)
          </note>
          <note>
            Förtroendet för Karolinska Institutet
          </note>
          <note>
            Anf. 95 ROBERT STENKVIST (SD)
          </note>
          <note>
            Anf. 96 Statsrådet Helene Hellmark Knutsson (S)
          </note>
          <note>
            Anf. 97 ROBERT STENKVIST (SD)
          </note>
          <note>
            Anf. 98 Statsrådet Helene Hellmark Knutsson (S)
          </note>
          <note>
            Vindkraften och det kommunala vetot
          </note>
          <note>
            Anf. 99 MARIA MALMER STENERGARD (M)
          </note>
          <note>
            Anf. 100 Klimat- och miljöminister ÅSA ROMSON (MP)
          </note>
          <note>
            Anf. 101 MARIA MALMER STENERGARD (M)
          </note>
          <note>
            Anf. 102 Klimat- och miljöminister ÅSA ROMSON (MP)
          </note>
          <note>
            Nordiskt samarbete om integration
          </note>
          <note>
            Anf. 103 JOHAN ANDERSSON (S)
          </note>
          <note>
            Anf. 104 Statsrådet KRISTINA PERSSON (S)
          </note>
          <note>
            Anf. 105 JOHAN ANDERSSON (S)
          </note>
          <note>
            Anf. 106 Statsrådet KRISTINA PERSSON (S)
          </note>
          <note>
            Åtgärder med anledning av situationen vid Karolinska Institutet
          </note>
          <note>
            Anf. 107 BETTY MALMBERG (M)
          </note>
          <note>
            Anf. 108 Statsrådet HELENE HELLMARK KNUTSSON (S)
          </note>
          <note>
            Anf. 109 BETTY MALMBERG (M)
          </note>
          <note>
            Anf. 110 Statsrådet HELENE HELLMARK KNUTSSON (S)
          </note>
          <note>
            Bistånd till fattiga länder som drabbats av extremväder
          </note>
          <note>
            Anf. 111 MATILDA ERNKRANS (S)
          </note>
          <note>
            Anf. 112 Klimat- och miljöminister ÅSA ROMSON (MP)
          </note>
          <note>
            Anf. 113 MATILDA ERNKRANS (S)
          </note>
          <note>
            Anf. 114 Klimat- och miljöminister ÅSA ROMSON (MP)
          </note>
          <note>
            Värdlandsavtalet
          </note>
          <note>
            Anf. 115 HANS WALLMARK (M)
          </note>
          <note>
            Anf. 116 Klimat- och miljöminister ÅSA ROMSON (MP)
          </note>
          <note>
            Anf. 117 HANS WALLMARK (M)
          </note>
          <note>
            Anf. 118 Klimat- och miljöminister ÅSA ROMSON (MP)
          </note>
          <note>
            Åtgärder mot lärarbristen
          </note>
          <note>
            Anf. 119 LINUS SKÖLD (S)
          </note>
          <note>
            Anf. 120 Statsrådet HELENE HELLMARK KNUTSSON (S)
          </note>
          <note>
            Ringled runt Stockholm
          </note>
          <note>
            Anf. 121 JESSICA ROSENCRANTZ (M)
          </note>
          <note>
            Anf. 122 Klimat- och miljöminister ÅSA ROMSON (MP)
          </note>
          <note>
            Regeringens arbetslöshetsmål 2020
          </note>
          <note>
            Anf. 123 ERIK OTTOSON (M)
          </note>
          <note>
            Anf. 124 Klimat- och miljöminister ÅSA ROMSON (MP)
          </note>
          <note>
            Anf. 125 TALMANNEN
          </note>
          <note>
            § 7 (forts. från § 5) Svar på interpellationerna 2015/16:324,
            333, 384 och 390 om situationen i Turkiet
          </note>
          <note>
            Anf. 126 Utrikesminister MARGOT WALLSTRÖM (S)
          </note>
          <note>
            Anf. 127 AMINEH KAKABAVEH (V)
          </note>
          <note>
            Anf. 128 HANS LINDE (V)
          </note>
          <note>
            Anf. 129 DÉSIRÉE PETHRUS (KD)
          </note>
          <note>
            Anf. 130 Utrikesminister MARGOT WALLSTRÖM (S)
          </note>
          <note>
            § 8 Svar på interpellation 2015/16:331 om våld och trakasserier
            på asylboenden
          </note>
          <note>
            Anf. 131 Justitie- och migrationsminister MORGAN JOHANSSON (S)
          </note>
          <note>
            Anf. 132 DÉSIRÉE PETHRUS (KD)
          </note>
          <note>
            Anf. 133 Justitie- och migrationsminister MORGAN JOHANSSON (S)
          </note>
          <note>
            Anf. 134 DÉSIRÉE PETHRUS (KD)
          </note>
          <note>
            Anf. 135 Justitie- och migrationsminister MORGAN JOHANSSON (S)
          </note>
          <note>
            Anf. 136 DÉSIRÉE PETHRUS (KD)
          </note>
          <note>
            Anf. 137 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2015/16:340 om våld i nära relationer
          </note>
          <note>
            Anf. 138 Justitie- och migrationsminister MORGAN JOHANSSON (S)
          </note>
          <note>
            Anf. 139 ELLEN JUNTTI (M)
          </note>
          <note>
            Anf. 140 Justitie- och migrationsminister MORGAN JOHANSSON (S)
          </note>
          <note>
            Anf. 141 ELLEN JUNTTI (M)
          </note>
          <note>
            Anf. 142 Justitie- och migrationsminister MORGAN JOHANSSON (S)
          </note>
          <note>
            Anf. 143 ELLEN JUNTTI (M)
          </note>
          <note>
            Anf. 144 Justitie- och migrationsminister MORGAN JOHANSSON (S)
          </note>
          <note>
            § 10 Svar på interpellation 2015/16:323 om barnäktenskap och
            familjeplaceringar
          </note>
          <note>
            Anf. 145 Statsrådet ÅSA REGNÉR (S)
          </note>
          <note>
            Anf. 146 CHRISTINA ÖRNEBJÄR (L)
          </note>
          <note>
            Anf. 147 Statsrådet ÅSA REGNÉR (S)
          </note>
          <note>
            Anf. 148 CHRISTINA ÖRNEBJÄR (L)
          </note>
          <note>
            Anf. 149 Statsrådet ÅSA REGNÉR (S)
          </note>
          <note>
            Anf. 150 CHRISTINA ÖRNEBJÄR (L)
          </note>
          <note>
            Anf. 151 Statsrådet ÅSA REGNÉR (S)
          </note>
          <note>
            § 11 Svar på interpellation 2015/16:328 om förenklade biståndsbedömningar
          </note>
          <note>
            Anf. 152 Statsrådet ÅSA REGNÉR (S)
          </note>
          <note>
            Anf. 153 LOTTA FINSTORP (M)
          </note>
          <note>
            Anf. 154 Statsrådet ÅSA REGNÉR (S)
          </note>
          <note>
            Anf. 155 LOTTA FINSTORP (M)
          </note>
          <note>
            Anf. 156 Statsrådet ÅSA REGNÉR (S)
          </note>
          <note>
            Anf. 157 LOTTA FINSTORP (M)
          </note>
          <note>
            Anf. 158 Statsrådet ÅSA REGNÉR (S)
          </note>
          <note>
            § 12 Svar på interpellationerna 2015/16:329 och 330 om särskilda
            boendeformer för äldre
          </note>
          <note>
            Anf. 159 Statsrådet ÅSA REGNÉR (S)
          </note>
          <note>
            Anf. 160 LARS-ARNE STAXÄNG (M)
          </note>
          <note>
            Anf. 161 LOTTA FINSTORP (M)
          </note>
          <note>
            Anf. 162 Statsrådet ÅSA REGNÉR (S)
          </note>
          <note>
            Anf. 163 LARS-ARNE STAXÄNG (M)
          </note>
          <note>
            Anf. 164 LOTTA FINSTORP (M)
          </note>
          <note>
            Anf. 165 Statsrådet ÅSA REGNÉR (S)
          </note>
          <note>
            Anf. 166 LARS-ARNE STAXÄNG (M)
          </note>
          <note>
            Anf. 167 LOTTA FINSTORP (M)
          </note>
          <note>
            Anf. 168 Statsrådet ÅSA REGNÉR (S)
          </note>
          <note>
            § 13 Bordläggning
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 17.27.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
