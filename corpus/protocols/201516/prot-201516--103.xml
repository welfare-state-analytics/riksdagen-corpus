<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--103</head>
          <docDate when="2016-05-11">2016-05-11</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 20 april justerades.
          </note>
          <note>
            § 2 Anmälan om faktapromemoria
          </note>
          <note>
            Förste vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2015/16:FPM76 Handlingsplan för mervärdesskatt KOM(2016) 148
            till skatteutskottet
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:168 till civilutskottet
          </note>
          <note>
            Skrivelse
          </note>
          <note>
            2015/16:169 till miljö- och jordbruksutskottet
          </note>
          <note>
            Motioner
          </note>
          <note>
            2015/16:3396 till finansutskottet
          </note>
          <note>
            2015/16:3403 (yrk. 2) till konstitutionsutskottet
          </note>
          <note>
            2015/16:3397, 3398, 3403, 3404, 3406 till finansutskottet
          </note>
          <note>
            2015/16:3405 och 3407 till arbetsmarknadsutskottet
          </note>
          <note>
            2015/16:3409 till justitieutskottet
          </note>
          <note>
            2015/16:3402 och 3408 till miljö- och jordbruksutskottet
          </note>
          <note>
            EU-dokument
          </note>
          <note>
            KOM(2016) 194 och KOM(2016) 196 till justitieutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 2 8 juni.
          </note>
          <note>
            KOM(2016) 290 till socialförsäkringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 2 9 juni .
          </note>
          <note>
            § 4 Ärenden för b ordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkande
          </note>
          <note>
            2015/16:SoU16 Statlig ersättning till personer som insjuknat
            i narkolepsi efter pandemivaccinering
          </note>
          <note>
            Näringsutskottets betänkande
          </note>
          <note>
            2015/16:NU19 Effektreserv 2020–2025
          </note>
          <note>
            Sammansatta utrikes- och försvarsutskottets betänkande
          </note>
          <note>
            2015/16:UFöU3 Svenskt deltagande i Förenta nationernas stabiliseringsinsats
            i Mali
          </note>
          <note>
            Justitieutskottets betänkanden
          </note>
          <note>
            2015/16:JuU11 Förstärkt rättssäkerhet och effektivitet i förundersökningsförfarandet
          </note>
          <note>
            2015/16:JuU15 Synnerligen grova narkotikabrott
          </note>
          <note>
            2015/16:JuU16 Bättre straffrättsliga verktyg mot organiserad
            brottslighet
          </note>
          <note>
            § 5 Förmedlingsavgifter vid kortbetalningar
          </note>
          <note>
            Finansutskottets betänkande 2015/16:FiU35
          </note>
          <note>
            Förmedlingsavgifter vid kortbetalningar (prop. 2015/16:133)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 6 Ett effektivare förbud vid bristande kreditprövning
          </note>
          <note>
            Civilutskottets betänkande 2015/16:CU18
          </note>
          <note>
            Ett effektivare förbud vid bristande kreditprövning (prop. 2015/16:85)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 7 Mellanöstern och Nordafrika
          </note>
          <note>
            Utrikesutskottets betänkande 2015/16:UU12
          </note>
          <note>
            Mellanöstern och Nordafrika
          </note>
          <note>
            föredrogs.
          </note>
          <note type="speaker">
            Anf. 1 KARIN ENSTRÖM (M):
          </note>
          <note>
            Herr talman! I dag debatterar vi ett motionsbetänkande som behandlar
            motioner om länder i Mellanöstern och Nordafrika. Den oro, den
            instabilitet och de konflikter som präglar regionen påverkar oss
            alla, också i Sverige.
          </note>
          <note>
            När den arabiska våren svepte in över regionen 2011 tändes förhoppningar
            om mer demokrati och mer frihet i de länder där folket gjorde
            sina röster hörda. Tyvärr kan vi nu konstatera att förhoppningarna
            inte har infriats, möjligtvis med undantag för Tunisien. Förutom
            Tunisien är ljusglimtarna få. Flera stater balanserar på gränsen
            till sönderfall. Vi ser djupa interna splittringar som går på
            många ledder. Det präglar Syrien, Irak, Libyen och Jemen. Utomstående
            aktörer underblåser konflikterna och gör situationen ännu mer
            komplex. I kaoset frodas terroristorganisationer som al-Qaida
            och Daish.
          </note>
          <note>
            De allvarliga kriser och konflikter som pågår i Irak, Syrien
            och Nordafrika har resulterat i akuta humanitära kriser. Antalet
            flyktingar, asylsökande och internflyktingar globalt överstiger
            nu för första gången sedan andra världskriget 60 miljoner människor.
            Över 160 000 människor sökte asyl i Sverige under 2015. Sverige
            är det land i västvärlden som per capita har tagit emot flest
            flyktingar från Syrien sedan 2011.
          </note>
          <note>
            Kriget i Syrien har nu pågått i över fem år och utvecklats till
            det som vi nu kan säga är världens största humanitära katastrof.
            Över en kvarts miljon människor har mist livet. Hälften av den
            syriska befolkningen har flytt från sina hem. Miljontals människor
            är i behov av humanitärt bistånd och skydd. Den sönderfallande
            staten Syrien medför också stora konsekvenser för regional fred
            och säkerhet.
          </note>
          <note>
            Våldet i Syrien måste upphöra. Den humanitära rätten inklusive
            det humanitära tillträdet måste respekteras. Parterna i konflikten
            och det internationella samfundet har här ett gemensamt ansvar
            för att uppnå en politisk lösning på konflikten som är bred och
            inkluderande.
          </note>
          <note>
            Sverige måste fortsätta att ge långsiktigt bidrag till stöd för
            fred, säkerhet och utveckling. Det akuta humanitära läget i Syrien
            och dess grannländer, som riskerar att förvärras, kräver att svenskt
            bistånd omprioriteras för att möta den akuta krisen. Vi moderater
            har till det här betänkandet fogat ett särskilt yttrande där vi
            framhåller vikten av att göra omprioriteringar inom det svenska
            biståndet under lång tid framöver.
          </note>
          <note>
            Men vi välkomnar också att regeringen har tagit fram en strategi
            för Syrienkrisen för perioden 2016–2020 där man kopplar ihop det
            humanitära biståndet och utvecklingsbiståndet. Vi tycker att strategin
            säger för lite om vad som faktiskt ska göras. Då merparten av
            de områden som biståndet riktar sig är kontrollerade av Daish
            är många av förslagen svåra att genomföra utan att i praktiken
            också samarbeta med Asadregimen.
          </note>
          <note>
            Herr talman! Ett annat land vars säkerhet är tätt förbunden med
            Europas säkerhet är Libyen. Där finns ett presidentråd som etablerat
            sig i Tri ­ poli, och det är ett viktigt steg i genomförandet
            av det som på engelska heter Libya Political Agreement, LPA. Det
            är nu viktigt att samlingsre ­ ger ­ ingen i sitt arbete eftersträvar
            inklusivitet och legitimitet.
          </note>
          <note>
            EU:s engagemang i Libyen måste vara långsiktigt, och man måste
            vara lyhörd för libyska behov. För att stödja en positiv långsiktig
            utveckling måste vi samordna alla berörda aktörer.
          </note>
          <note>
            Man måste komma ihåg, herr talman, att Libyen fortfarande befinner
            sig i ett mycket känsligt politiskt läge. Förutom rapporter om
            att det nu finns en skör ledning får vi också rapporter om att
            antalet Daishanhängare samtidigt ökar i just Libyen, och det är
            mycket oroande.
          </note>
          <note>
            EU och Nato måste vara beredda att göra mer och också att genomföra
            civila eller militära insatser för att kunna stabilisera situationen
            i Libyen. Vi måste bekämpa Daish. De fasansfulla och systematiska
            övergreppen måste få ett slut. Vi har fått rapporter om avrättningar,
            massvåldtäkter och bombning av kyrkor. Sverige kan och ska hjälpa
            till i kampen mot Daish.
          </note>
          <note>
            I början av året hade vi här i kammaren på begäran av oss moderater
            en aktuell debatt om Sveriges deltagande i kampen mot terrorism.
            Vi menade då, och vi menar fortfarande, att Sverige förutom bistånd
            och stöd till själva fredsprocessen i Syrien måste titta på vilka
            ytterligare militära medel som vi kan bistå med i kampen mot Daish.
            Alliansen har tillsammans föreslagit att Sverige skulle kunna
            bidra med svenska Gripenplan i Syren och Irak för att delta i
            kampen mot terrorismen.
          </note>
          <note>
            Vi fördömer attacker, övergrepp och det våld mot civilbefolkningen
            som pågår från alla parter i konflikten. Vi fördömer de fasansfulla
            och grymma övergrepp som Daish begår mot kristna, yazidier och
            andra etnis ­ ka minoriteter i Syrien och Irak. Detta måste få
            ett slut. Vi moderater anser att detta är att betrakta som folkmord,
            och vi har röstat för den hållningen i Europaparlamentet.
          </note>
          <note>
            Men, herr talman, begreppet folkmord är en legal, juridisk term.
            Det är internationella överenskommelser som dikterar hur det internationella
            samfundet fastställer att folkmord har begåtts, och det ålägger
            stater och institutioner att agera. Det är upp till de rättsliga
            ordningar som finns att fastställa om ett folkmord har begåtts,
            det är inte upp till Sveriges riksdag.
          </note>
          <note>
            Herr talman! Utskottet besökte tidigare i våras Israel och Palestina.
            Vi mötte representanter för båda sidor. Resan skedde i en tid
            då våldet mellan israeler och palestinier återigen hade tilltagit.
          </note>
          <note>
            Israels rätt till säkerhet måste tryggas, men det får inte ske
            i strid mot folkrätten. Sverige måste genom EU fortsätta att driva
            på fredsprocessen mellan Israel och Palestina baserad på en tvåstatslösning
            där båda parter kan leva med säkra och erkända gränser med utgångspunkt
            i 1967 års gränser och FN:s resolution 242.
          </note>
          <note>
            Vi moderater är fortfarande kritiska mot regeringen och det som
            vi anser vara ett förhastat och ogenomtänkt erkännande av Staten
            Palestina. Med tanke på att Palestina fortsätter att utvecklas
            i en oroande riktning var det olyckligt att regeringen inte ställde
            några motkrav. Sverige måste kun ­ na ställa krav på att den palestinska
            myndigheten bättre uppfyller demokratiska principer, bekämpar
            korruption och respekterar mänskliga rättigheter. Därför måste
            vi se över och granska det palestinska biståndet, och i det sammanhanget
            vill jag yrka bifall till den motivreservation, nr 11, som vi
            har i betänkandet.
          </note>
          <note>
            Herr talman! Den allt oroligare omvärlden ställer ökade krav
            på svensk utrikes- och säkerhetspolitik. Utvecklingen i omvärlden
            påverkar Sverige. Vi måste vara med och ta vårt ansvar för att
            förebygga och hantera kriser genom att samverka med andra. Vi
            måste samverka inom EU, inom FN och inom Nato med långsiktiga
            bidrag till stöd för fred, säkerhet och utveckling i berörda länder.
            Samtidigt måste vi vara beredda att göra ytterligare militära
            insatser.
          </note>
          <note>
            Herr talman! Jag yrkar bifall till utskottets förslag i betänkandet
            och bifall till vår motivreservation nr 11.
          </note>
          <note type="speaker">
            Anf. 2 JULIA KRONLID (SD):
          </note>
          <note>
            Herr talman! Vi ställer oss naturligtvis bakom samtliga våra
            reserva ­ tioner i betänkandet, men jag väljer att yrka bifall
            endast till reserv ­ a ­ tion ­ erna 6 och 8.
          </note>
          <note>
            Herr talman! Som tidigare nämnts debatterar vi ett betänkande
            som behandlar olika motioner rörande Nordafrika och Mellanöstern.
          </note>
          <note>
            Under de fruktansvärda inbördeskrig som ännu pågår i Syrien och
            angränsande Irak har områdets folk i allmänhet, och dess minoriteter
            i synnerhet, systematiskt utsatts för mördande, fördrivande, tortyr
            och slaveri. Kyrkor har förstörts. Ovärderliga fornlämningar har
            sprängts i småbitar. Präster och biskopar har kidnappats. Många
            kristna och yazidiska samfund är på väg att fullständigt utplånas.
            Små barn har korsfästs av den enda anledningen att de är kristna.
          </note>
          <note>
            Målet med IS/Daishs terrorkampanj är att lämna bakom sig en inte
            bara mänsklig utan även kulturell öken. Deras mål är att förinta
            de kristna och yazidiska minoriteternas historia, deras religiösa
            identitet och allt som dessa grupper har kvar av sitt nästan tvåtusenåriga
            kulturarv.
          </note>
          <note>
            Processen är nu på väg att fullbordas i de områden som terrorgruppen
            kontrollerar. Kristna gruppers historiska koppling till Nineveslätten
            och Mosul i norra Irak, landets tredje största stad, är stark.
            Den kristna befolkningen, som varit där under mycket lång tid,
            är tyvärr nu så gott som etniskt rensad. Samma öde har gått andra
            platser till mötes. Ingen kan säga hur många kristna som i dag
            finns kvar i Irak och Syrien. Säkert är dock att de senaste åren
            har varit en fullständig katastrof.
          </note>
          <note>
            Även kurder har varit utsatta i denna konflikt. De har visat
            förmåga att både försvara sitt territorium och driva en demokratisk
            utveckling där. De har också visat solidaritet genom att skydda
            andra minoriteter under IS/Daishs härjningar.
          </note>
          <note>
            Vi ser med mycket stark oro på utvecklingen för kristna och andra
            mi ­ noriteter i området. Vi anser att regeringen måste intensifiera
            sina insatser, visa sitt tydliga stöd för områdets utsatta minoriteter,
            uppmärksamma de humanitära och kulturella värden som är på väg
            att gå fullständigt förlo ­ rade i dessa inbördeskrig, verka för
            att Nineveslätten får bli ett område med utökad autonomi, en egen
            administrativ provins inom ramen för den irakiska konstitutionen
            som skydd för minoriteter, verka för en konstitu ­ tionell lösning
            som stärker kurdernas självstyre och stödja dem i kampen mot IS
            samt öka de humanitära insatserna i konfliktområdet.
          </note>
          <note>
            Herr talman! Sveriges riksdag har i dag en chans att uppmana
            vår re ­ gering att sända en tydlig signal om att vi ser vad som
            pågår genom att erkänna den etniska och religiösa utrensningen
            på kristna, syrianer, kaldéer, assyrier, melkiter, armenier, mandéer,
            yazidier och andra etno ­ religiösa minoriteter i Irak och Syrien
            som ett folkmord.
          </note>
          <note>
            Den svenska juridiska definitionen av folkmordsbrottet är hämtad
            från Romstadgan för Internationella brottmålsdomstolen , där gärningen
            definieras som ”var och en av följande gärningar förövad i avsikt
            att helt eller delvis förgöra en nationell, etnisk, rasmässigt
            bestämd eller religiös folkgrupp som sådan, nämligen
          </note>
          <note>
            (a) att döda medlemmar av folkgruppen,
          </note>
          <note>
            (b) att tillfoga medlemmar av folkgruppen svår kroppslig eller
            själslig skada,
          </note>
          <note>
            (c) att uppsåtligen påtvinga folkgruppen levnadsvillkor som är
            avsedda att medföra dess fysiska undergång helt eller delvis,
          </note>
          <note>
            (d) att genomföra åtgärder som är avsedda att förhindra födelser
            inom folkgruppen,
          </note>
          <note>
            (e) att med våld överföra barn från folkgruppen till en annan
            folkgrupp.”
          </note>
          <note>
            Det råder inga tveksamheter om att IS uppfyller dessa rekvisit
            för folkmord. Sverigedemokraterna stöder Sveriges kandidatur till
            FN:s säkerhetsråd, och jag hade hoppats att detta skulle vara
            en fråga för Sverige att driva där, men tyvärr tycks så inte bli
            fallet.
          </note>
          <note>
            Utrikesutskottet vill med rätta i många sammanhang vara ett utskott
            som står upp för mänskliga rättigheter och folkrätten. Utskottet
            gör i sam ­ ma betänkande uttalanden om huruvida stater ska erkännas
            eller inte. Vi räds inte att kritisera stater eller organisationer
            som begår brott mot mänskliga rättigheter och folkrätten.
          </note>
          <note>
            Att utrikesutskottet då duckar vad gäller att skicka ett tillkännagivande
            till regeringen om erkännande av detta fruktansvärda folkmord
            är för mig en gåta. Här duger det inte att fastna i formella diskussioner
            om vems uppgift det är att erkänna ett folkmord. Sveriges riksdag
            och regering måste vara glasklara och visa sitt otvetydiga stöd
            för offren för denna nya förintelse, som pågår i detta nu. Att
            det finns partier i denna kammare som inte är beredda till det
            är riktigt skamligt och gör mig djupt, djupt besviken.
          </note>
          <note>
            Herr talman! Sveriges och det internationella samfundets målsättning
            i Mellanösternkonflikten måste vara en långsiktigt hållbar fred.
            En grundförutsättning för detta är fredsförhandlingar där det
            ställs krav på båda parter och där båda är beredda och ges möjlighet
            att kompromissa för hållbara lösningar.
          </note>
          <note>
            Det hastiga erkännande av Staten Palestina som statsminister
            Löfven och utrikesminister Wallström pressat fram tillsammans
            med Miljöpartiet är ett beslut som Sverigedemokraterna inte ställer
            sig bakom. Beslutet ger inte bättre förutsättningar för fred och
            kan inte ses som representativt för Sverige, eftersom en riksdagsmajoritet
            saknas.
          </note>
          <note>
            Beslutet saknar dessutom folkrättslig grund. Ett grundläggande
            folkrättsligt krav för att erkänna en stat är att dess regering
            kontrollerar sitt territorium. Undantag kan göras när en annan
            stat ockuperar eller kontrollerar ett territorium, men det ser
            jag inte som det största problemet här. Det största problemet
            är Hamas och Gazaremsan.
          </note>
          <note>
            Även om de två tidigare fienderna Fatah och Hamas nu ingått ett
            avtal ser vi inga tecken på att detta kommer att leda till en
            långsiktigt fungerande regering eller på att Hamas kommer att
            släppa kontrollen över Gaza eller styra en stat i enlighet med
            demokratiska principer och respekt för mänskliga rättigheter.
            Hamas har fortfarande som uttalat mål att förinta staten Israel
            och döda alla judar. Därför kan enligt oss ingen palestinsk regering
            där Hamas ingår anses som legitim.
          </note>
          <note>
            Att statsminister Löfven i sin regeringsförklaring säger sig
            vilja ta krafttag mot terrorismen men ändå erkänner ett område
            som delvis styrs av terrorister speglar en tydlig dubbelmoral.
            Vi uppmanar därför reger ­ ing ­ en att återkalla sitt erkännande
            av Palestina och förklara det vara ett misstag, ett förhastat
            beslut som saknade parlamentarisk förankring.
          </note>
          <note>
            Herr talman! Vårt förtroende för Fatah, PLO och den palestinska
            myndigheten är också lågt. De avlönar terrorister, uppmanar till
            terrorhandlingar och bidrar till att sprida antisemitisk propaganda.
            De har uppviglat till den senaste tidens knivdåd. Den palestinska
            myndigheten visar stora brister avseende korruption, yttrandefrihet,
            rättssäkerhet och diskriminering av kvinnor.
          </note>
          <note>
            Vi i Sverigedemokraterna har i många sammanhang krävt att biståndet
            till den palestinska myndigheten villkoras med tydliga krav på
            att myndigheten – innan några utbetalningar görs – upphör med
            alla belöningar för och hyllningar av terrorism och uppmaningar
            till terrordåd, tydligt tar avstånd från antisemitism, visar prov
            på att den styr i enlighet med demokratiska principer och mänskliga
            rättigheter och visar en vilja att leva i en fredlig relation
            med Israel.
          </note>
          <note>
            I det senaste biståndsbudgetbetänkandet var vi det enda parti
            som ville se sådana krav. Övriga partier svarade endast med att
            de inte delade vår bild av problemen. På senare tid har äntligen
            fler partier vaknat i frågan och börjat höja rösten om att villkora
            biståndet till den palestinska myndigheten. Någon motion från
            dessa partier som de också kan ställa sig bakom har vi dock ännu
            inte sett, och någon vilja att stödja vår motion och reservation
            och skicka en tydlig signal och ett tillkännagivande till reger
            ­ ingen i detta betänkande har inte heller funnits.
          </note>
          <note>
            Ett litet framsteg är i alla fall att Moderaterna, Kristdemokraterna
            och Liberalerna har skrivit en egen motivreservation. Detta är
            bättre än inget, och det inger hopp om att en svängning i frågan
            är på väg att ske. Eftersom sakfrågan är viktigare för oss än
            avsändaren vad gäller att stödja förslag från andra partier tänker
            vi i dagens omröstning i första hand rösta på vår egen reservation,
            nr 8, men i andra hand rösta på motivreservationen från Moderaterna,
            Liberalerna och Kristdemokraterna. Vi kan bara beklaga Centerns
            ointresse för att ställa krav på den palestinska myndigheten och
            villkora biståndet. Annars hade vi kunnat nå en majoritet i denna
            fråga.
          </note>
          <note>
            Jag har redan överskridit min talartid, så jag ska bara kort
            avsluta ge ­ nom att säga att jag tycker att det är oerhört dåligt
            av Sveriges regering att inte fullfölja det riksdagsbeslut som
            tidigare tagits om att erkänna den saharisk-arabiska republiken
            Västsahara.
          </note>
          <note>
            Som ett av skälen till att inte erkänna republiken hänvisade
            regeringen till FN-processen. Problemet är nu bara att Marocko
            har sparkat ut nästan alla FN-arbetare från området och att FN-processen
            har stannat av.
          </note>
          <note>
            Det är också ganska märkligt att samtidigt som regeringen valde
            att inte erkänna gjorde man ett avtal med Marocko för att få en
            lösning för de marockanska gatubarnen. Avtalet innebär att det
            är Sverige som ska betala uppehället för dessa personer i Marocko,
            men Marocko uppfyller inte sin del av avtalet.
          </note>
          <note>
            Jag hoppas nu verkligen att regeringen kan tänka om, se att den
            har gjort ett misstag och inse att det omoraliska i att använda
            folket i Väst ­ sahara som bytesobjekt i förhandlingar med Marocko.
          </note>
          <note>
            I detta anförande instämde Björn Söder (SD).
          </note>
          <note type="speaker">
            Anf. 3 KERSTIN LUNDGREN (C):
          </note>
          <note>
            Herr talman! Utrikesutskottets betänkande om Mellanöstern och
            Nordafrika är baserat på de motioner som har väckts i kammaren.
            Det är med andra ord inte en heltäckande genomgång av hela Mellanöstern,
            utan mycket baseras på just motionerna och deras yrkanden. Det
            är ingen tvekan om att utvecklingen i Mellanöstern är ett hot
            mot allas vår fred och säkerhet. Det berör oss alla på väldigt
            många sätt.
          </note>
          <note>
            I Tunisien, Egypten och Libyen väckte människors drömmar hopp
            om diktatorers fall. De föll, men frånsett i Tunisien upplever
            människorna på nytt förtryck och att det trampas på deras mänskliga
            rättigheter. Det är naturligtvis en utmaning för oss och EU att
            möta det och att fortsatt finnas med för att stötta de krafter
            som vill se en demokratisk utveckling och möjligheter till mänskliga
            rättigheter och frihet i sitt land.
          </note>
          <note>
            Egyptens demokrati hade knappt börjat gro och knappt slagit rot
            när militären ånyo slog till. Under den tid som gått har vi sett
            dödsdomar delas ut i hundratal och hur yttrandefrihet, mötesfrihet
            och andra friheter åter ­ igen förtrycks. Det är ingen tvekan
            om, herr talman, att Centerpartiet precis som utrikesutskottet
            fördömer dödsstraff oavsett om de delas ut i Egypten, Iran eller
            andra länder.
          </note>
          <note>
            Libyen har också berörts. Det är en källa till oro. Vi tog ansvar
            från denna kammare för att skydda. Responsibility to protect har
            använts en gång för att skydda befolkningen i Benghazi när den
            hotades av utrotning av regimen. Det vi inte har lyckats med,
            herr talman, är att gemensamt ta ansvar för att återuppbygga.
            Vi kan nu gemensamt arbeta för att det blir fallet när ett embryo
            till en regering finns i Libyen.
          </note>
          <note>
            Syrien är källan till så oerhörda brott från många olika håll
            mot människor. Krigets offer räknas i miljoner och skördas dagligen.
            Halva befolkningen är på flykt. al-Asad är inte en del av en lösning.
            Det är alldeles klart. Också där har vi sett krigsbrott och kanske
            brott mot mänskligheten begås. Vi måste försöka bekämpa olika
            grupper på olika sätt både här hemma och där borta i Syrien och
            i omlandet.
          </note>
          <note>
            Det är viktigt att vi finns med humanitärt. Sverige har under
            hela tiden agerat för att ge stöd humanitärt på plats och genom
            att öppna våra gränser för att ta emot dem som flyr. Det är en
            viktig del i det humanitära stödet. Men det är också viktigt att
            vi är med för att återuppbygga så att människor får chans att
            känna hopp och tilltro.
          </note>
          <note>
            Som också sagts tidigare är det värdefullt att vi har ett tydligt
            stöd för och en tydlig ambition från svensk sida att medverka
            med bistånd och olika insatser. Det gäller också att medverka
            militärt i kampen mot Daish och de terrororganisationer som finns
            i både Syrien och Irak. Vi har samfällt ställt upp för att stötta.
          </note>
          <note>
            Några av oss var också beredda att göra ytterligare insatser
            när det gällde svaret på Frankrikes begäran om stöd enligt artikel
            42:7. Det är ingen tvekan om att vi är beredda att ta fajten med
            Daish på alla fronter. Det är bra att vi är en del av den koalition
            som leds av USA där vi ingår i kärnan av 20 stater.
          </note>
          <note>
            Daish är utan tvekan en mördarorganisation. Det är en av de värsta
            som vi har sett i modern tid, kanske den värsta, skulle jag vilja
            säga. Den är per definition en folkmordsmaskin. Alla som inte
            tycker som de är de beredda att utrota. Det må vara människor,
            etniska grupper, religiösa grupper, platser el ler historia –
            allt är de beredda att slå sönder. Det har talats om kristna,
            shiamuslimer och yazidier. Vi kan göra och kommer säkert att få
            göra listan lång, tyvärr, herr talman.
          </note>
          <note>
            Det som är viktigt är att vi med vår närvaro, precis som FN och
            den särskilda kommission som har till uppgift att dokumentera
            och samla bevis, inte tappar bort detta. Det som inte får hända
            är att straffrihet råder. Det som måste hända är att de ansvariga,
            de skyldiga och de som har deltagit i dessa övergrepp, brott mot
            mänskligheten, krigsbrott och folkmord ställs till svars.
          </note>
          <note>
            De kan ställas till svars här hemma där vi nu sedan 2014 har
            rekvisit angivna för folkmord som ett brott. De kan som vi ser
            det, något som utskottet också pekar på, ställas till svars genom
            en hänvisning från säkerhetsrådet till ICC eller till en särskild
            tribunal som måste ha uppdraget att genomlysa hela komplexet Syrien-Irak
            och de övergrepp mot mänskligheten som där har pågått.
          </note>
          <note>
            Det är ingen tvekan om vår vilja att föra frågorna från krigets
            Syrien till domstol. Vi ser att det är domstolen som ska tala,
            domstolen som ska pröva och domstolen som ska döma. Vi från Centerpartiets
            sida säger: Ja, det har varit folkmord, brott mot mänskligheten
            och krigsbrott. Men det är inte upp till riksdag eller regering
            att döma, utan det lämnar vi till domstolar att göra. Vi ska se
            till att vi samlar bevis och att vi inte låter straffrihet råda.
          </note>
          <note>
            Vår hållning är här liktydig med den hållning vi har haft i andra
            frågor när vi har diskuterat just brott mot mänskligheten och
            folkmord. Från vår sida vänder vi inte kappan efter vinden beroende
            på om vi sitter i regering eller i opposition.
          </note>
          <note>
            Herr talman! Låt oss inte tro att det som hänt bara hände 2014
            och 2015. Det pågår nu. I helgen kunde vi höra om att nya massgravar
            hittats. Det är klart att vi måste ha ögonen öppna och döma alla
            och inte bara vissa. Straffrihet får inte råda.
          </note>
          <note>
            Herr talman! Jag ser att talartiden går snabbt. Frågan om Israel
            och Palestina har tagits upp. Det råder ingen tvekan från vår
            sida när det gäller 1967 års gränser. Östra Jerusalem är också
            en del av ockuperat område. Det är någonting som vi står upp för.
            Vi har stått upp för och tyckt att Sverige ska erkänna Palestina
            som stat. Vi har varit kritiska mot regeringens när och hur.
          </note>
          <note>
            Herr talman! Jag yrkar bifall till vår reservation, nr 9. I den
            är det tydligt att vi anser att det är viktigt att vi ställer
            krav på den palestinska myndigheten. Vi gjorde det när vi i utskottet
            var närvarande och förde diskus ­ sioner om såväl kvinnors möjligheter
            som hbtq, mänskliga rättigheter och vikten av att man försöker
            göra det bästa av det man själv har ansvaret för. Vi ska vara
            tydliga och ställa krav, precis som vi ska vara tydliga gentemot
            Israel.
          </note>
          <note>
            Men vi måste också se till att vi får igång fredsförhandlingar.
            Just nu blockeras de. Det är helt centralt att vi får igång fredsförhandlingar,
            och där har regeringen ett ansvar för att försöka agera. Det är
            inte en kravlös hållning vi har från Centerpartiets sida , vare
            sig här eller där. Det är tydlighet som ska gälla, och vi är beredda
            att medverka till detta, herr talman.
          </note>
          <note>
            Jag yrkar bifall till vår reservation 9 och avslag på de reservationer
            som vi inte står bakom.
          </note>
          <note type="speaker">
            Anf. 4 JULIA KRONLID (SD) replik:
          </note>
          <note>
            Herr talman! Daish är en folkmordsmaskin, sa Kerstin Lundgren.
            Varför då inte skicka ett tillkännagivande till regeringen så
            att regeringen kan vara tydlig med att man erkänner det som pågår
            som ett folkmord?
          </note>
          <note>
            Kerstin Lundgren vill hänvisa till ICC, Internationella brottsmålsdomstolen.
            Men det ena behöver inte utesluta det andra. Det vi gör i dag
            sänder en tydlig signal till de drabbade människorna, och det
            är oerhört viktigt för dem. Jag ser inte att det är något fel.
          </note>
          <note>
            Vi gör många uttalanden i utskottet när det begås brott mot folkrätten
            och mot mänskliga rättigheter, och vi skickar tillkännagivanden
            till reger ­ ingen. Varför då inte göra det också i denna fråga?
            Det ser oerhört illa ut att vi inte har ett enigt utskott i frågan.
          </note>
          <note type="speaker">
            Anf. 5 KERSTIN LUNDGREN (C) replik:
          </note>
          <note>
            Herr talman! Från Centerpartiets sida har vi den hållning som
            vi allihop var överens om i utskottet för en tid sedan, nämligen
            att riksdagen inte ska göra folkrättsuttalanden av den här sorten.
            Vår hållning är att detta är frågor som ska debatteras och diskuteras.
            Det är därför vi tar upp det här. Det är också därför vi tar debatten
            när vi talar om folkmord på kaldéer, armenier med flera 1915.
          </note>
          <note>
            Men vi anser inte att riksdagen ska döma. Det ska domstolar göra.
            Vi ska se till att stifta lagar som blir tydliga. Det är också
            därför denna riksdag, jag själv och Centerpartiet aktivt har bidragit
            till att få folkmord som ett rekvisit i svensk lagstiftning. Det
            är viktigt, för då kan de som åker och deltar i folkmord, brott
            mot mänskligheten och annat dömas i svensk domstol. Riksdagen
            ska inte uttala sig i dessa frågor. Vi ska överlämna till domstolar
            att pröva.
          </note>
          <note type="speaker">
            Anf. 6 JULIA KRONLID (SD) replik:
          </note>
          <note>
            Herr talman! Om vi inte ska uttala oss i så här allvarliga frågor
            undrar jag vad Kerstin Lundgren egentligen vill med utrikesutskottet.
          </note>
          <note>
            Jag kommer ihåg det tidigare betänkandet om Irak och Anfalkampan
            ­ jen. Det var inte med mindre än att utskottet konstaterade att
            det var ett folkmord som pågick som vi enades i denna fråga.
          </note>
          <note>
            Jag vill fråga vidare om biståndet till den palestinska myndigheten.
            På senare tid har det inkommit rapporter från Amnesty om att den
            palestinska myndigheten använder sig av tortyr i fängelser mot
            frihetsberövade medborgare. Det enda brott dessa människor har
            begått är att kritisera den egna regimen. Samtidigt belönar myndigheten
            dem som har begått terrordåd i Israel. Kvinnor utsätts för våld
            och hedersmord. Myndigheten har varit med och uppviglat till de
            knivdåd som har skett på senare tid.
          </note>
          <note>
            Tycker verkligen Kerstin Lundgren att det är rimligt att bistånd
            fort ­ sätter att betalas ut utan att man kräver att dessa övergrepp
            och brister upp ­ hör?
          </note>
          <note>
            Jag har läst Kerstin Lundgrens reservation, där hon tycker att
            det ska ställas vissa krav. Varför kan hon då ändå inte stå med
            på Alliansens gemensamma motivreservation , där man talar om att
            reformera biståndet för att just kunna ställa fler krav? Jag förstår
            inte riktigt vad det är som gör att Centerpartiet inte är berett
            att fälla regeringen här så att vi kan ställa fler krav på den
            palestinska myndigheten.
          </note>
          <note>
            Den politik regeringen driver just nu innebär att man säger sig
            vilja ställa krav, men ingenting händer. Betalningarna bara fortsätter,
            och kritiken från vår regering mot den palestinska myndigheten
            är oerhört svag.
          </note>
          <note>
            Om Kerstin Lundgren menar allvar med det som står i Centerpartiets
            reservation om att man ska ställa krav undrar jag varför vi inte
            kan ställa oss bakom en gemensam reservation. Helst hade jag velat
            att vi kunde göra ett tillkännagivande med vår motion som grund.
            Men ni hade åtminstone kunnat ställa er bakom motivreservationen.
          </note>
          <note type="speaker">
            Anf. 7 KERSTIN LUNDGREN (C) replik:
          </note>
          <note>
            Herr talman! När det gäller folkmord och varför vi i utskottet
            valde att ha en gemensam hållning efter händelsen i Halabja berodde
            det på att det fanns det ett domstolsutslag i det fallet. Det
            var utgångspunkten för vår erkännandemarkering.
          </note>
          <note>
            Herr talman! Vi i Centerpartiet vill inte se politiska domstolar.
            Vi anser inte att det är vi som ska döma. Det är viktigt att vi
            stiftar lagar som säkerställer att fria och självständiga domstolar
            kan göra en prövning. Centerpartiet är entydigt tydligt med att
            straffrihet inte får råda. Straffrihet för brott mot mänskligheten,
            krigsbrott eller folkmord får vi inte acceptera.
          </note>
          <note>
            Därför är det viktigt att vi ställer krav – vilket vi gör – på
            att hela den komplexa situationen i Syrien och Irak med Daish
            och dess härjningar, men även andra, blir föremål för prövning
            i särskild ordning i ICC eller i en särskild tribunal om säkerhetsrådet
            kommer överens om det. Men vi ska också vara tydliga med att dessa
            frågor måste prövas i Sverige när personer härifrån har deltagit
            i sådana övergrepp.
          </note>
          <note>
            När det gäller den palestinska myndigheten anser vi tveklöst
            att man ska ställa krav. Vi har inte ställt oss bakom den biståndsstrategi
            som reger ­ ingen har lagt fram. Vi är beredda att diskutera den,
            men vi gör det inte i en motivreservation eller i ett allmänt
            tillkännagivande. I så fall vill vi vara tydliga med vad vi menar
            och inte bara skicka en allmän hälsning till regeringen, vilket
            en motivreservation skulle innebära.
          </note>
          <note type="speaker">
            Anf. 8 HANS LINDE (V):
          </note>
          <note>
            Herr talman! Det är svårt att inte känna sorg och ilska när man
            ska försöka beskriva utvecklingen i Nordafrika och Mellanöstern.
            I Syrien ser vi vår tids värsta humanitära och mänskliga katastrof.
            Libyen och Jemen är länder som befinner sig i våldsamt kaos. I
            Bahrain och Egypten har auktoritära regimer tystat alltför många
            röster för demokrati och frihet.
          </note>
          <note>
            Turkiet har slagit in på en tydlig auktoritär väg, och all form
            av oppo ­ sition mot Erdo ğan s styre bemöts nu med våld, arresteringar
            och repres ­ sion. I denna stund försöker det styrande AKP-partiet
            att hitta sätt att till och med fängsla parlamentariker från oppositionspartiet
            HDP.
          </note>
          <note>
            I Västsaharas flyktingläger växer den tredje generationen flyktingar
            nu upp. Diktaturerna i Riyadh, Abu Dhabi och Teheran visar inga
            som helst tecken på eller vilja till att öppna upp för nödvändiga
            reformer.
          </note>
          <note>
            Förutsättningarna för en tvåstatslösning, ett fritt Palestina
            och fred har effektivt slagits sönder av en alltmer hårdför israelisk
            regering.
          </note>
          <note>
            Daishs våld och terror hotar miljoner kvinnor och män och flickor
            och pojkar runt om i Mellanöstern. Våldet och övergreppen mot
            Mellanösterns kristna minoriteter kan i dag inte beskrivas som
            något annat än ett folkmord.
          </note>
          <note>
            Det är lätt att känna hopplöshet inför utvecklingen i regionen,
            men runt om i Mellanöstern och Nordafrika fortsätter modiga män
            och kvinnor att kämpa för freden, demokratin, jämställdheten och
            social rättvisa.
          </note>
          <note>
            I Tunisien har man lyckats försvara sina landvinningar, genomfört
            demo ­ kratiska val och antagit en konstitution som stärker kvinnors
            rättig ­ heter. I Irak har tiotusentals människor demonstrerat
            helg efter helg med krav på reformer och krav på en sekulär regering
            som är beredd att vara en regering för hela Irak och hela Iraks
            befolkning. I Turkiet fortsätter väns ­ terpartiet HDP att trotsa
            Erdoğan s alltmer auktoritära styre.
          </note>
          <note>
            Till och med inne i Syrien ser vi hur modiga kvinnor och män
            försöker lägga grunden för ett demokratiskt samhälle bortom Asads
            diktatur och bortom Daishs våld. I norra Syrien, i Rojava, har
            kurdiska styrkor och deras allierade med stor framgång lyckats
            att försvara sina byar och sina städer och slå tillbaka Daish.
          </note>
          <note>
            Det är viktigt att understryka att Mellanösterns utveckling på
            inget sätt är ödesbestämd. Det är inte osynliga händer som tillsatt
            diktaturer. Och det är inte osynliga händer som underblåser krig
            och konflikter. Mellanösterns framtid avgörs av de vägval som
            regionens män och kvinnor står inför men också av hur vi i omvärlden
            och hur vi i Sverige väljer att förhålla oss till dem och deras
            länder.
          </note>
          <note>
            Vår uppgift, Sveriges uppgift, är att vara en tydlig allierad
            och vän till de modiga kvinnor och män som dagligen fortsätter
            kampen för demokratin, för freden, för feminismen och för kvinnors
            och flickors rättigheter. Vi har alla möjligheter att vara en
            sådan tydlig vän och allierad.
          </note>
          <note>
            Ska vi vara en kraft för fred och demokrati kan vi inte fortsätta
            att beväpna diktaturer som underblåser de väpnade konflikterna.
            Vi måste strypa tillförseln av vapen till Mellanöstern. Den 25
            februari beslutade EU-parlamentet att uppmana EU och EU:s medlemsstater
            att införa ett vapenembargo mot Saudiarabien på grund av dess
            övergreppskantade krig i Jemen. Nederländerna har redan infört
            ett nationellt vapenembargo. Det är hög tid att Sverige gör detsamma.
          </note>
          <note>
            De senaste fem åren har Sverige sålt vapen till diktaturer för
            15 miljarder kronor, många av dem i Mellanöstern. Det är hög tid
            att vårt land inför ett tydligt förbud mot vapenexport till diktaturer
            och krigförande stater.
          </note>
          <note>
            Mikael Dambergs exportoffensiv i Teheran, Dubai och Ankara får
            inte vara frikopplad från frågor om demokrati, fackliga rättigheter
            och jämställdhet. Vi behöver ställa tydliga krav på utländska
            investeringar och koppla ihop frågor om handel och mänskliga rättigheter.
            Och vi behöver kräva att alla produkter som kommer från illegala
            israeliska bosättningar tydligt märks i Sverige, på samma sätt
            som de redan är märkta i Storbritannien.
          </note>
          <note>
            Sverige skulle kunna vara en mycket tydlig feministisk röst i
            Mellan ­ ­ östern, en röst mot det våld som nu drabbar flickor,
            kvinnor och hbtq-personer. Men vi skulle också kunna se och synliggöra
            hur flickor, kvinnor och hbtq-personer inte bara är offer utan
            även organiserar sig och är aktö ­ rer för förändring men att
            de också i sitt arbete behöver vårt stöd.
          </note>
          <note>
            Vi behöver erkänna Västsahara och skicka en tydlig signal av
            hopp till dem som lever i flyktingläger och under ockupation.
            När det kommer till frågan om Västsahara kommer min kollega Lotta
            Johnsson Fornarve att tala om detta senare i sitt inlägg.
          </note>
          <note>
            Herr talman! Det var viktigt att EU-parlamentet den 4 februari
            slog fast att Daishs systematiska våld mot assyrier/syrianer,
            yazidier och andra kristna minoriteter är ett folkmord. Vänsterpartiet
            röstade för resolutionen. Nu är det viktigt att vi tar dessa ord
            och dessa ställningstaganden på allvar, att vi agerar för att
            förhindra detta folkmord och att vi agerar för att ge dem som
            flyr undan folkmordet en fristad.
          </note>
          <note>
            För första gången på länge finns det nu samtidigt förhoppningar
            om att omvärlden ska kunna enas mot Daish och för fred. Ett fredsavtal
            för Syrien och ett enat världssamfund skulle tydligt försvaga
            Daish och minska dess möjligheter att fortsätta sin terror.
          </note>
          <note>
            Sverige måste aktivt engagera sig i de pågående fredssamtalen
            och inte minst fortsätta sitt arbete för att garantera att kvinnor,
            minoritetsgrupper och företrädare för Rojava finns med vid förhandlingsbordet.
            Men vi måste också se att om Daish långsiktigt ska besegras behöver
            styrena i Damaskus och Bagdad i grunden förändras. Asad måste
            avgå, och Iraks regering måste genomföra grundläggande demokratiska
            reformer.
          </note>
          <note>
            Herr talman! Jag är stolt över att tillhöra och företräda ett
            parti, Vänsterpartiet, som under det gångna året samlat in mer
            än 100 000 kronor till återuppbyggnaden av staden Kobane i Syrien.
            Men våra bössor kan självklart inte ersätta aktiva regeringar.
            Sverige och världssamfundet behöver nu gå in med både humanitärt
            stöd och bistånd till återuppbyggnad av de städer och de byar
            som härjats av Daish, så att kurder och andra grupper kan fokusera
            på att bekämpa terrororganisationen Daish.
          </note>
          <note>
            Men de kurdiska styrkorna och deras allierade slåss inte bara
            mot Daish. De behöver också försvara sig mot Turkiets bombanfall.
            Vi ser i dag hur Turkiet spelar en tydligt negativ och destruktiv
            roll i regionen. Det turkiska flygvapnet beskjuter just de grupper
            som dagligen bekämpar Daish. Och Daish hade inte överlevt utan
            möjligheterna att smuggla olja, vapen och kombattanter genom Turkiet.
            Om detta måste Sverige tala klarspråk.
          </note>
          <note>
            Herr talman! Ska vi vara en tydlig vän och allierad till de modiga
            män och kvinnor i Mellanöstern och Nordafrika som slåss för förändring
            måste vi också vara beredda att ge dem en fristad i vårt land
            och vår kontinent när de behöver det. Det går inte att ena dagen
            hålla högstämda tal om Daishs terror och nästa dag föreslå att
            de som flyr undan denna terror ska mötas av stängda gränser, flyktingpauser
            och interneringsläger. Man kan inte med trovärdighet tala om demokrati
            och fred i Mellanöstern för att sedan stödja att EU ska skicka
            mångmiljardbelopp till president Erdoğan för att han ska agera
            gränspolis åt EU.
          </note>
          <note>
            Med detta, herr talman, vill jag avslutningsvis yrka bifall till
            reserva ­ tionerna 2 och 13.
          </note>
          <note type="speaker">
            Anf. 9 JULIA KRONLID (SD) replik:
          </note>
          <note>
            Herr talman! Jag ska börja med att läsa ett citat:
          </note>
          <note>
            ” Ett erkännande är oerhört viktigt för att få en upprättelse
            för armeniers, assyriers/syrianers, kaldéers, pontiers m.fl. situation
            och identitet samt för att skapa en förbättrad grund för en framtida
            dialog. ”
          </note>
          <note>
            Så skrev Vänsterpartiet, Miljöpartiet och Socialdemokraterna
            2010 när det var fråga om att erkänna folkmordet i Turkiet 1915.
          </note>
          <note>
            Då fanns det dessutom vissa svårigheter , eftersom det rörde
            sig om en historisk händelse. Nu står vi inför en liknande situation
            när det gäller nå ­ got som händer i dag. Vi har bildbevis. Det
            är människor som har rest ned. Lars Adaktusson från Kristdemokraterna,
            som var bidragande till den här resolutionen i Europaparlamentet,
            har nyligen själv visat bilder på situa ­ tionen nere på Nineveslätten
            och sett ett område fullständigt utrensat och förstört.
          </note>
          <note>
            År 2010 var Vänsterpartiet berett att erkänna folkmordet 1915.
            Nu, 2016, står vi här igen inför en liknande situation, och Vänsterpartiet
            är inte berett att erkänna det som händer som ett folkmord och
            skicka ett tillkännagivande till regeringen. Varför?
          </note>
          <note type="speaker">
            Anf. 10 HANS LINDE (V) replik:
          </note>
          <note>
            Herr talman! Tack, Julia Kronlid, för att du påminner oss i kammaren
            om att Vänsterpartiet var drivande 2010 bakom att denna kammare
            erkände folkmordet 1915 på armenier, assyrier/syrianer, kaldéer
            och pontiska greker! Jag måste säga att det är få saker jag är
            mer stolt över att ha bidragit till under mina år i Sveriges riksdag
            än just detta erkännande.
          </note>
          <note>
            Vi gjorde detta erkännande för att ge upprättelse för offren
            för folkmordet och deras ättlingar men också – det är kanske ännu
            viktigare – för att vi skulle lära av historien. Därför var det,
            när man skulle rösta i EU-parlamentet om resolutionen om folkmord
            i Mellanöstern, självklart för Vänsterpartiet att rösta ja till
            den. Vänsterpartiet har gjort sitt ställningstagande. EU-parlamentet
            har gjort sitt ställningstagande. Signalen är glasklar om var
            vi står någonstans.
          </note>
          <note>
            Men vi har också lärt oss av historien att det inte räcker med
            bara ord. Det kräver också handling. Vi har i våra reservationer
            och i mitt anförande lagt fram en rad förslag om hur vi nu kan
            agera för att förhindra att folkmordet kan fortsätta och för att
            vi ska kunna ge en möjlighet för dem som flyr undan folkmordet
            att få en fristad i Sverige och i Europa.
          </note>
          <note>
            Det är här som Julia Kronlid börjar få väldigt stora problem
            med sin retorik. Det är då som Julia Kronlid alltmer framstår
            som en pajas i denna debatt. Du håller högstämda tal om folkmord
            och terror och Daish s folkmord, men du företräder ett parti vars
            hela grundidé är att de som nu flyr undan folkmordet s ka hindras
            från att fly.
          </note>
          <note>
            Hela er idé, era viktigaste frågor de senaste åren, har varit
            att förhindra att människor ska kunna lämna Syrien. Ni vill att
            de som drabbas av våldet i bästa fall ska placeras i flyktingläger
            i grannländerna, i värsta fall finnas kvar inne i Syrien.
          </note>
          <note>
            Julia Kronlid sätter sig på höga moraliska hästar, men det blir
            svårt när man är så djupt nedsmetad i brun gegga.
          </note>
          <note>
            (FÖRSTE VICE TALMANNEN: Innan jag ger ordet till Julia Kronlid
            vill jag erinra om att vi behåller en god ton, och vi ger inte
            varandra tillmälen i debatten.)
          </note>
          <note type="speaker">
            Anf. 11 JULIA KRONLID (SD) replik:
          </note>
          <note>
            Herr talman! Tack för den uppmaningen!
          </note>
          <note>
            Hans Linde talar om att det var viktigt 2010 att göra det här
            erkännandet för en upprättelse för de drabbade. Varför är inte
            det viktigt i dag? Det är jättebra att Vänsterpartiet röstade
            för detta i Europaparlamentet, men det är väl ingenting som hindrar
            ett tillkännagivande till Sveriges regering.
          </note>
          <note>
            I USA har man gjort ett erkännande. Företrädare för andra regeringar
            har också kunnat göra det. Varför kan inte Sverige skicka en uppmaning
            till Margot Wallström att också göra det? Vi har märkt inför debatten
            i dag att det här är oerhört viktigt för de drabbade personerna.
            Många grupper är väldigt besvikna över det beslut som kommer att
            fattas i riksdagen i dag.
          </note>
          <note>
            Detsamma gäller den kritik som Hans Linde väcker mot mig. Men
            en viktig detalj som Hans Linde glömmer bort är att om den enda
            lösningen ska vara att inte hjälpa människor där, då hjälper vi
            ju IS att uppnå det de vill, nämligen att rensa de här områdena
            på folk och få det etniskt utrensat. Alla ska flytta därifrån.
            Jättebra – då har ju IS uppnått sitt mål, då.
          </note>
          <note>
            Jag förstår att människor måste fly, men de allra flesta människor,
            oav ­ sett vad vi har för politik här i dag, flyr till närområdet,
            vill vara i när ­ området och behöver hjälp där. Många kristna
            skriker också efter hjälp i Syrien och i Irak för att kunna vara
            kvar nära sitt område och sitt kultur ­ histo ­ riska arv. Det
            skriket på hjälp har inte Sveriges regering svarat på.
          </note>
          <note>
            Det är inte heller så att vi sverigedemokrater inte kan tänka
            oss att hjälpa människor. Vi har också i vårt partiprogram att
            vi vill ta emot kvotflyktingar.
          </note>
          <note type="speaker">
            Anf. 12 HANS LINDE (V) replik:
          </note>
          <note>
            Herr talman! Signalen från Vänsterpartiet är glasklar, och jag
            har varit glasklar i mitt anförande: Det som pågår just nu i Mellanöstern
            är ett folkmord. Den signal vi har skickat från EU-parlamentet
            är glasklar: Vi ser att det som pågår är ett folkmord. Men det
            intressanta nu är hur vi ska agera för att förhindra detta folkmord
            och vad vi ska göra för att ge dem som flyr undan folkmordet en
            fristad.
          </note>
          <note>
            Här saknar Julia Kronlid all form av politik och alla former
            av idéer, och därför blir detta bara ett spel för gallerierna.
            Julia Kronlid sätter sig på höga moraliska hästar och tar fram
            sin mest högstämda retorik. Men er konkreta politik, hela fundamentet
            för ert parti, går ju ut på att stänga gränser, att förhindra
            att människor kan fly och att de som nu drabbas av Daishs terror
            antingen ska tvingas vara kvar inne i Syrien eller tvingas ut
            i flyktingläger i grannländerna under mycket svåra förhållanden.
          </note>
          <note>
            Jag tror att det i detta läge är viktigt att se att vi måste
            lära av historien. Vi minns i dag i Sverige många av dem som överlevde
            folkmordet 1915. De kunde överleva det folkmordet, eftersom de
            fick en fristad. Det fanns nämligen modiga missionärer, diplomater
            och andra som agerade för att rädda de människor som flydde undan
            folkmordet 1915.
          </note>
          <note>
            Detta är en lärdom. Hade man 1915 agerat som Julia Kronlid vill
            agera i dag hade mycket färre kunnat räddas till livet.
          </note>
          <note>
            Jag tror att det är viktigt att vi nu står upp och lär av historien
            och garanterar en fristad för dem som flyr undan terror.
          </note>
          <note type="speaker">
            Anf. 13 BIRGITTA OHLSSON (L):
          </note>
          <note>
            Herr talman! Jag vill inleda med att yrka bifall till reservationerna
            4 och 6.
          </note>
          <note>
            Ingen lämnar sitt hem, om inte hemmet är hajens käft. Man springer
            bara mot gränsen, om också hela staden springer.
          </note>
          <note>
            Herr talman! Jag tror att vi behöver Warsan Shires ord i dessa
            tider. År 2015 blev ett enormt svårt år för människorna i Mellanöstern
            och Nord ­ afrika. Dessvärre har 2016 fortsatt på precis samma
            sätt. En stark svensk röst behövs nu mer än någonsin i denna region.
          </note>
          <note>
            Det gäller inte minst Israel och Palestina. Vi liberaler är för
            en tvåstatslösning och var faktiskt ett av de första partierna
            i Västeuropa som tog detta beslut. Vi anser att Israel måste upphöra
            med den expanderande bosättningspolitiken och i alla stunder vårda
            den demokrati som har gjort landet så unikt i regionen vad gäller
            pressfrihet, minoriteters rättigheter, jämställdhet, tolerans
            och öppenhet.
          </note>
          <note>
            Vi tycker att det svenska erkännandet av Palestina kom för tidigt
            och var för kravlöst. Korruptionen är utbredd, homosexuella och
            kvinnor utsätts för en fruktansvärd diskriminering och antisemitisk
            våldspropaganda flödar utan att ansvariga reagerar.
          </note>
          <note>
            Ett erkännande av Palestina hade kunnat användas som en morot
            för att få myndigheterna att förbättra situationen för ett folk
            som inte fått rösta i fria val på nu över tio år. Den palestinska
            demokratiseringsprocessen har stagnerat.
          </note>
          <note>
            Här tycker vi att regeringen slarvar med demokrati. Det är sorgligt,
            eftersom demokratin i världen faktiskt backar för tionde året
            i rad nu.
          </note>
          <note>
            För oss är det självklart att stater som genomför demokratiska
            reformer och minskar korruption ska belönas för detta. Stater
            som fortsätter att begå våld på sina medborgares mänskliga rättigheter
            ska få känna av detta genom minskat bistånd. Därför tycker vi
            att det är viktigt med en stor och rejäl översyn över det svenska
            biståndet till den palestinska myndigheten.
          </note>
          <note>
            Herr talman! Det blir sannerligen inte lätt för den som ska städa
            Sveriges rykte i Mellanöstern efter den här mandatperioden. För
            några veckor sedan uppdagades ännu en sorglig rödgrön pinsamhet.
            Utrikesminister Margot Wallström, på beslut berett av ansvarig
            utbildningsminister Gustav Fridolin, valde att rösta för en Unescoresolution
            som förnekar judendomens och ifrågasätter kristendomens starka
            band till Tempelberget.
          </note>
          <note>
            Unescos generaldirektör Irina Bokova varnade för och kritiserade
            det här beslutet för att det var både historierevisionistiskt
            och också skulle kunna skapa problem för en fortsatt fredsprocess
            i Mellanöstern. Ändå var Sverige ett av få EU-länder som röstade
            för detta skamliga förslag som kommer att förvärra ett redan mycket
            spänt läge i Jerusalem.
          </note>
          <note>
            Herr talman! De islamistiska terroristerna i Daish, al-Shabab
            och Boko Haram begår vidriga brott. Världen över står både civilbefolkningen
            och dess ledare handfallna inför denna asymmetriska krigföring.
            Barnfamiljer mördades under påskfirande i en park i pakistanska
            Lahore i en själv ­ mords ­ attack. Bara dagar tidigare mördades
            unga irakiska pojkar som spe ­ lade fotboll i en förstad till
            Bagdad.
          </note>
          <note>
            Det blev också 2015 väldigt tydligt att den islamistiska terrorismen
            också ser Europa som ett slagfält. Paris fick flera gånger känna
            skräcken som följer den fruktansvärda terrorn. Och kom ihåg det,
            alla: Varje attentat är ett frontalangrepp på demokratin och det
            öppna samhället.
          </note>
          <note>
            Daish blir också en alltmer global rörelse som sträcker ut sina
            ondskefulla tentakler och tar chansen att växa i sönderfallna
            byar i Filippinerna, i Libyen och Somalia. Därför måste världssamfundet
            i varje konflikt som vi ingriper i vara berett att stanna länge.
            Jag talar om år, kanske till och med decennier. Det är en lärdom
            från kriget i Irak och när Muammar Gaddafi avsattes som ledare
            i Libyen. Världen har ett ansvar att ingripa när en regim förklarar
            krig mot sin befolkning, men den fria världen måste också vara
            noggrann med att bygga upp ett starkt och inkluderande styre.
          </note>
          <note>
            Så länge Daish fortsätter att härja i Mellanöstern kommer syriska
            och irakiska småflickor att giftas bort, gång efter gång. De kommer
            att säljas för en tusenlapp som sexslavar, och de kommer att våldtas.
            Jag tycker att det är bra att vi har en regering som kallar sig
            feministisk och som har ambitioner att ha en feministisk utrikespolitik.
            Det tycker jag som liberal är viktigt. Kvinnor drabbas allra hårdast
            av de konflikter som sker, och kvinnors rättigheter ryker först
            när kriget bryter ut.
          </note>
          <note>
            Enligt UN Women gifter sig 51 procent av de syriska flyktingflickorna
            innan de fyllt 18 år – 51 procent. Före kriget var andelen 13–17
            procent. Om det är någon del av världen som desperat behöver en
            liberal , feministisk utrikespolitik är det där Daish nu verkar
            i Mellanöstern, där modiga kurdiska peshmergasoldater, både kvinnor
            och män, försvarar irakiska och syriska civila.
          </note>
          <note>
            Sverige stöder i dag kurderna i norra Irak med utbildningsinsatser.
            Det är bra, men vi liberaler vill också att de ska få tillgång
            till svenska vapen. Det krävs för att terrorismen ska kunna bekämpas
            på allvar.
          </note>
          <note>
            Herr talman! Liberal utrikespolitik är feministisk och aktivistisk
            men aldrig pacifistisk. Ibland måste friheten försvaras med vapen
            i hand.
          </note>
          <note>
            För knappt en vecka sedan kunde tonerna av Bach och Prokofjev
            höras från en amfiteater i den antika ökenstaden Palmyra. Det
            var de ryskstödda syriska regeringsstyrkorna som hade återtagit
            den syriska världsarvsplatsen. Under ett stort säkerhetspådrag
            flögs en av Rysslands mest framstående orkestrar in för att leverera
            ett budskap. Putin ville låta påskina att det är Ryssland som
            är den västerländska civilisationens främsta försvarare.
          </note>
          <note>
            Men den som gör sig skyldig till krigsbrott kan aldrig trovärdigt
            försvara civilisationen mot barbari. Vänner som Putin till diktatorn
            Bashar al-Asad är inga vänner av civilisationen på något sätt
            eller mänsklighetens försvarare.
          </note>
          <note>
            Den som har följt rapporteringen om anfallen med oljefatsbomber
            inser att Asad inte skyr några medel i kriget mot sin egen befolkning.
            Han har en säkerhetstjänst som har dödat hundratals barn. En tvååring
            blev ihjälskjuten för att undvika att barnet skulle växa upp till
            att bli en demonstrant. Men Daish är inte ensamt om att ha gjort
            Syrien till helvetet på jorden. Om inte Asad och hans medbrottslingar
            ställs inför rätta kommer det att bli svårt för Syrien , även
            med mycket lång tid , att bli en fungerande region.
          </note>
          <note>
            Herr talman! För oss liberaler är det givet att minoriteterna
            på Nineve ­ slätten själva ska kunna bestämma sitt öde. Det gäller
            inte bara kurderna i Kurdistan, KRG, utan också i ett framtida
            Syrien och Irak måste assyrier, precis som kurderna, ha möjlighet
            att bygga upp sina samhällen. Ett regionalt styre för minoritetsfolken
            på Nineveslätten aviserades av Iraks regering redan 2014 men har
            på grund av Daishs invasion inte kunnat verkställas. Därför är
            det viktigt att Sverige driver på att detta faktiskt också blir
            verklighet när freden kommer.
          </note>
          <note>
            Herr talman! Minns att vi talar om ett minoritetsfolk som under
            år ­ hundranden har blivit förföljt. Det handlar om människor
            som i genera ­ tioner har tvingats byta religion och drivits från
            sina marker. Det måste få ett slut.
          </note>
          <note>
            Nu utsätts assyrier, yazidier och andra minoriteter i Mellanöstern
            åter för ett folkmord. Daish har tvingat hundratusentals på flykt
            från Nineve ­ slätten i Irak. Deras utplånande av Sankt Elias-klostret
            i Irak och Beltemplet i syriska Palmyra är en kränkning av hela
            vår civilisation.
          </note>
          <note>
            Histori en upprepar sig. År 1910 var 14 procent av Mellanösterns
            befolkn ing kristen. I dag är andelen 4 procent. 90 procent av
            assyrierna förin tades under seyfo. Nu är det 80 procent av assyrierna
            som under ett decennium har drivits från Irak och Syrien. Därför
            har den svenska reger ­ ingen ett ansvar för att också erkänna
            den etniska och religiösa utrensningen. Det är ett folkmord på
            kristna, armenier, mandéer, yazidier och andra minoriteter. Det
            finns inget annat sätt att beskriva det som sker just nu.
          </note>
          <note>
            Herr talman!
          </note>
          <note>
            Ingen lämnar sitt hem förrän ett hem har blivit en svettig röst
            i ditt öra som säger: Ge dig av! Spring från mig nu, för jag vet
            inte vad jag har blivit. Men jag vet att jag var som helst är
            säker där mer än jag är här.
          </note>
          <note type="speaker">
            Anf. 14 SOFIA DAMM (KD):
          </note>
          <note>
            Herr talman! Mellanöstern och Nordafrika är våra grannar. Det
            är en region vars öde engagerar och berör. Antalet yrkanden som
            behandlas i detta betänkande och antalet ledamöter som har anmält
            sig till debatten visar på det stora engagemang som finns i kammaren.
            Det är ett engagemang för att få slut på terror, krig, förföljelse
            och lidande. Det är ett engagemang för att stötta de krafter som
            kämpar för demokrati, utveckling och en ljusare framtid.
          </note>
          <note>
            Detta är en region som under den arabiska våren gav oss hopp.
            Vi ville så gärna. Men historien borde ha lärt oss att övergången
            från diktatur till demokrati är skör. Den måste vårdas för att
            kunna växa sig stark. Det hopp som skulle ha blivit en frihetens
            oas i diktaturens öken är dessvärre näst intill borta.
          </note>
          <note>
            Upproret mot en hårdför regim i Syrien skedde för nästan exakt
            fem år sedan. Precis som i många andra länder i regionen krossades
            de fredliga demonstrationerna med brutalt våld. Det är ett våld
            som eskalerade, urartade och kom att bli den värsta humanitära
            katastrofen i modern tid. Omvärlden lyckades inte släcka när gnistorna
            syntes. Nu är det storbrand.
          </note>
          <note>
            Det uppskattas att inbördeskriget i Syrien krävt 400 000 människoliv.
            12 ½ miljon syrier befinner sig just nu på flykt , och 13 ½ miljon
            är i desperat behov av humanitärt stöd i landet.
          </note>
          <note>
            Under den senaste tiden har vi sett flyganfall mot flyktingläger,
            och i Aleppo dog under loppet av en vecka 200 personer. En av
            dem som miste livet var stadens siste barnläkare , Mohammed Wassim
            Maaz. Han dog i den senaste av en lång rad avskyvärda våldsattacker
            som Asadregimen avsiktligt riktat mot sjukhus. Detta är i helt
            i strid med internationell rätt. Att FN:s säkerhetsråd nu har
            röstat igenom en resolution som har till syfte att stoppa attacker
            mot sjukvårdsinrättningar är positivt. Måtte den bara respekteras.
            Men dessa vidriga attacker måste också få konsekvenser för de
            regimer som ligger bakom. Krigets lagar måste gälla alla – Asad,
            Putin med flera.
          </note>
          <note>
            Herr talman! Den islamiska terroristorganisationen Daish, Islamiska
            staten, har utnyttjat den politiska instabiliteten i regionen
            och har lyckats erövra omfattande landområden i Irak och Syrien
            med målet att etablera ett kalifat. IS mördar för att injaga skräck,
            men de mördar också medvetet med syftet att helt eller delvis
            förgöra specifika grupper. Detta är också definitionen av folkmord.
          </note>
          <note>
            Vi kristdemokrater anser inte att Sveriges regering ska vara
            tyst när kristna, yazidier och andra etnoreligiösa minoriteter
            systematiskt skiljs ut på grundval av vilka de är. Folkgrupper
            riskerar nu att helt utplånas från regionen. Då duger det inte
            att vi inte vågar använda alla till buds stående medel för att
            få ett slut på mördandet. Kristdemokraterna vill därför se en
            internationellt övervakad och kontrollerad skyddszon i norra Irak
            så att kristna och andra minoriteter kan återvända hem. Vi vill
            se ett Sverige som vågar erkänna det pågående folkmordet och verka
            för ett folkrättsligt bindande beslut i FN:s säkerhetsråd så att
            förövare kan ställas inför rätta i den internationella brottmålsdomstolen.
            Allt annat vore ett historiskt svek.
          </note>
          <note>
            Herr talman! Jag yrkar bifall till reservation 5 om skydd för
            minoriteter och reservation 6 om erkännande av folkmord i Irak
            och Syrien.
          </note>
          <note>
            Med hjälp av den internationella koalitionen och kurdiska styrkor
            har IS delvis trängts tillbaka. Det är bra att vi bistår med en
            utbildningsinsats från svensk sida, men vi måste kunna göra mer.
            Frankrike efterfrågade JAS Gripen, och vi beklagar att Sveriges
            regering inte kunde svara mot den önskan.
          </note>
          <note>
            Men IS finns också etablerat på en annan kontinent i dag. I kaoset
            som uppstod efter Gaddafi har Islamiska staten skapat en bastion
            i den herrelösa oljestaten Libyen. Islamiska staten lockar nu
            rekryter från Niger, Nigeria, Tchad, Senegal med flera länder
            till Libyen för att skapa ett nytt kalifat. Också europeiska jihadister
            reser i allt större utsträckning till Libyen än tidigare. Det
            är en utveckling som är djupt oroande. Konsekvenserna av IS närvaro
            i landet är tydliga. De har genomfört en rad större attentat,
            bland annat ett sprängdåd på ett lyxhotell i Tripoli, ägt av Malta,
            och halshuggit 21 koptiska gästarbetare.
          </note>
          <note>
            IS har byggt sin nya bas i Europas absoluta närområde bara 35
            mil från Malta och 70 mil från Italien. Europa visade handlingskraft
            när Gaddafi skulle störtas, men därefter tycktes kraften ta slut
            och vi lämnade libyerna åt deras öde. Sönderfallet av Libyen visar
            vad som händer när det inte finns någon långsiktig färdplan. Intresset
            att stanna kvar och stötta i en uppbyggnadsprocess fanns inte,
            och i dag ser vi konsekvenserna. Det är viktigt att EU nu har
            återupptagit sitt engagemang. Stödet till terrorbekämpning och
            demokratisk utveckling är helt avgörande.
          </note>
          <note>
            Herr talman! Alltför ofta används Israels existens som en förklaring
            till krig och konflikter i Mellanöstern. Bara Israel sluter fred
            med Palestina får hela Mellanöstern fred. Det är en felaktighet
            och ett fokus som inte bidrar till konstruktiva lösningar i regionen.
            Självklart ska Israel kritiseras för fel, men proportionerna i
            skuldbeläggandet är skeva. Att terrororganisationen Hamas inte
            lika ofta är föremål för kritik säger en hel del.
          </note>
          <note>
            Det är enkelt att inom FN få gehör för resolutioner som kritiserar
            just Israel. En majoritet av de antagna texterna i rådet för mänskliga
            rättigheter gör just detta. I en resolution som Unesco nyligen
            antog förminskas och osynliggörs judars och kristnas band till
            heliga platser. Den röstade Sverige för.
          </note>
          <note>
            Genom ett erkännande av Palestina sa sig Sverige vara berett
            att spela en mer aktiv roll i fredsbyggandet, men i stället kom
            vi att förvisas till en plats på läktaren. Med erkännandet följde
            en ny strategi och mer pengar till Palestina. Behoven är stora.
            Sverige måste därmed kunna vara både kravställande och drivande
            i utvecklingen.
          </note>
          <note>
            Men vi ser hur Palestina fortsätter i en oroande riktning. Uppvigling
            till våld och hatpropaganda har blivit en del av vardagen. Vi
            anser därför att politiken gentemot och biståndet till den palestinska
            myndigheten behöver göras om för att Sverige på riktigt ska kunna
            göra skillnad. Sverige måste ställa krav på att den palestinska
            myndigheten bättre uppfyller demokratiska principer, bekämpar
            korruption och respekterar mänskliga rättigheter. Med reformer
            och krav på Palestina kan situationen för människor i regionen
            förbättras.
          </note>
          <note>
            Herr talman! Jag yrkar bifall till motivreservation 11 som handlar
            om just detta.
          </note>
          <note>
            Avslutningsvis: Vi är många som har våra hjärtan i Mellanöstern,
            som har bott i regionen, som har släktingar där. Banden mellan
            våra regioner är starka.
          </note>
          <note>
            Att vi som riksdagsledamöter lägger motioner är ett viktigt verktyg,
            men vårt ansvar stannar inte här. Ansvaret för svensk utrikespolitik
            ligger på regeringen, och vi i den här kammaren måste ta vårt
            ansvar och sätta press på att vårt land också agerar med kraft.
            Vi får inte vika ned oss och låta diktatorer och terrorister segra.
          </note>
          <note type="speaker">
            Anf. 15 HANS LINDE (V) replik:
          </note>
          <note>
            Herr talman! Jag vill verkligen säga att jag har stor respekt
            för Kristdemokraternas och Sofia Damms engagemang för assyrier,
            syrianer, kaldéer, yazidier och andra kristna minoriteter runt
            om i Mellanöstern. Jag välkomnar att man drev på för en resolution
            i EU-parlamentet, och jag är glad att vår EU-parlamentariker Malin
            Björk röstade för den resolutionen.
          </note>
          <note>
            Men jag blir också ganska konfunderad av hur Kristdemokraterna
            får ihop sin politik. Man säger att det är ett folkmord som pågår
            i Mellanöstern och att det är viktigt att vi agerar. Men sedan
            drar man slutsatsen att därför ska vi stänga gränserna för just
            dem som flyr undan folkmordet. De assyrier, syrianer, kaldéer,
            yazidier och andra som lyckas ta sig bort från Daishs våld, terror
            och folkmordspolitik ska alltså möta en stängd gräns.
          </note>
          <note>
            Jag ser att Kristdemokraterna har ställt sig bakom avtalet mellan
            EU och Turkiet, som bland annat innebär att vi nu ser att Turkiet
            stänger sina gränser till Syrien och tvingar flyktingar att återvända
            och att flyktingar som lyckas ta sig in i Turkiet placeras i interneringsläger.
          </note>
          <note>
            Ni har ställt er bakom de åtstramningar som den här regeringen
            har lanserat och som kommer att innebära att vi skärper asylrätten
            i EU ned till EU:s miniminivå. Det kommer att innebära att den
            yazidiska kvinnan som har lyckats ta sig till Sverige men förlorat
            sina barn på vägen inte kan återförenas med sin familj. Hur kan
            det vara kristdemokratisk politik?
          </note>
          <note>
            Jag noterar att Kristdemokraterna inte ens är nöjda med det.
            Ni vill ta ytterligare steg. Ebba Busch Thor har lanserat idén
            att de flyktingar som trots alla dessa hinder kommer till Sverige
            ska placeras i interneringsläger vid gränsen.
          </note>
          <note>
            Sofia Damm! Hur går det här ihop? Varför ska vi stänga gränserna
            för dem som flyr undan Daishs terror och folkmord?
          </note>
          <note type="speaker">
            Anf. 16 SOFIA DAMM (KD) replik:
          </note>
          <note>
            Herr talman! Tack, Hans Linde! Det är positivt att er representant
            i Europaparlamentet , Malin Björk , stödde resolutionen. Det visste
            jag faktiskt inte. Däremot undrar jag vad Malin Björk gjorde för
            att övertyga sina kollegor, då jag har förstått att vänstergruppen
            var den enda grupp i Europaparlamentet som valde att gå emot och
            rösta nej till resolutionen.
          </note>
          <note>
            Sverige har tagit ett stort ansvar i flyktingmottagandet, och
            Sverige ska fortsätta att ta ett stort ansvar. Men fler länder
            måste hjälpa till.
          </note>
          <note>
            Vi vill se ordning och reda i mottagandet, vi vill veta vem som
            kommer in i vårt land när EU:s yttre gränser står öppna och vi
            vill ha ett mottagande som vi klarar av att hantera. Därför har
            Kristdemokraterna gått med på vissa förändringar i asylpolitiken.
          </note>
          <note type="speaker">
            Anf. 17 HANS LINDE (V) replik:
          </note>
          <note>
            Herr talman! Jag ska erkänna att både jag och Malin Björk är
            djupt besvikna över hur vänstergruppen i EU-parlamentet har agerat.
            GUE/NGL och majoriteten av medlemmarna röstade nej till resolutionen.
            Men det är också viktigt att markera att vi valde att gå emot
            gruppen på den punkten och rösta för den resolution som låg på
            bordet. Så viktig tycker vi att denna fråga är.
          </note>
          <note>
            Men jag får det inte att gå ihop. Sofia Damm säger att det måste
            vara ordning och reda. Vi har hört de orden förut. Men vad innebär
            i slutändan det som Sofia Damm säger? Det innebär att den yazidiska
            familjen som lyckats ta sig ut ur Irak, som har lämnat helvetet
            bakom sig, möter en stängd gräns. Det innebär att den assyriske
            mannen som med stora vedermödor lyckats ta sig över Medelhavet
            till EU inte kan återförenas med sin familj. Det innebär att den
            kaldéiska pojken som förlorat sin familj på vägen placeras i ett
            turkiskt interneringsläger, hårt kritiserat av Amnesty. Det är
            det som är konsekvensen av orden om ordning och reda och delat
            ansvar. Det är så verkligheten ser ut.
          </note>
          <note>
            Frågan är ju: Den yazidier, den assyrier, den syrian, den kaldé
            som just nu står vid Syriens gräns mot Turkiet och vill ta sig
            till en fristad, vill lämna våldet och terrorn och folkmordet
            bakom sig – på vilket sätt blir hen hjälpt av att riksdagen i
            dag bifaller Kristdemokraternas reservation?
          </note>
          <note type="speaker">
            Anf. 18 SOFIA DAMM (KD) replik:
          </note>
          <note>
            Herr talman! Det är intressant att Hans Linde säger att Europaparlamentet
            är rätt nivå för att erkänna ett folkmord men inte säger att Sveriges
            regering ska erkänna att det är ett folkmord.
          </note>
          <note>
            Sveriges regering vill sitta i säkerhetsrådet till nästan vilket
            pris som helst. Det är säkerhetsrådet, FN:s säkerhetsråd, som
            har möjligheten att hänskjuta ärendet till Internationella brottsmålsdomstolen.
            Bara så kan rättvisa skipas, för Irak visar inga tecken på att
            ansluta sig till ICC.
          </note>
          <note>
            Ja, verkligheten ser så ut att om inte vi gör någonting tvingas
            etnoreligiösa minoriteter fly för sina liv. Vi vill se till att
            det inte sker. Dessa människor vill inte tvingas fly. Varför kan
            vi inte ställa upp för dem? Varför kan vi inte erbjuda en tryggad
            zon, och varför vågar vi inte säga som det är – att det pågår
            ett folkmord och att det kräver vårt agerande?
          </note>
          <note type="speaker">
            Anf. 19 ANDERS ÖSTERBERG (S):
          </note>
          <note>
            Herr talman! Det var en gång en kung som bad fyra personer att
            be ­ skriva för honom hur en elefant ser ut. De hade förbundna
            ögon.
          </note>
          <note>
            Den första personen kände på elefantens ben och sa att elefanten
            var som en pelare.
          </note>
          <note>
            Den andra personen kände på elefantens svans och sa att elefanten
            såg ut som ett rep.
          </note>
          <note>
            Den tredje personen kände på snabeln och sa att elefanten var
            som en trädgren.
          </note>
          <note>
            Den fjärde personen kände på elefantens mage och sa att elefanten
            såg ut som en massiv vägg.
          </note>
          <note>
            De hade alla fel samtidigt som de alla hade rätt, vilket förstås
            är hela poängen.
          </note>
          <note>
            I det här utskottsbetänkandet tycker jag att utrikesutskottet
            har gjort ett ärligt försök att ge en helhetsbild utan skygglappar
            eller ögonbindlar. Vi gör vårt yttersta för att se verkligheten
            som den är, och därefter formar vi vår politik efter bästa förmåga.
            För oss är målet alltid människan, hennes frihet och rätt – oavsett
            ursprung, religion, funktionshinder, kön, könsidentitet, ålder,
            sexuell läggning eller annan diskrimineringsgrund.
          </note>
          <note>
            Herr talman! Det är ett omfattande betänkande vi behandlar här
            i dag. Mellanöstern och Nordafrika omfattar omkring 381 miljoner
            människor. Jag tänker göra ett par korta nedslag för att visa
            på den politik som Sverige genomgående för – med demokrati, fred,
            mänskliga rättigheter och jämställdhet i grunden.
          </note>
          <note>
            I mars 2011 inleddes fredliga demonstrationer för demokrati och
            ökad frihet i Syrien. Asadregimen försökte kväsa demonstrationerna
            med våld, och då blev följden att upproret gradvis militariserades.
          </note>
          <note>
            Syrien och Irak är i dag världens största humanitära katastrofområde
            med hundratusen tals döda och tiotals miljoner människor i behov
            av humanitärt stöd.
          </note>
          <note>
            Konflikterna i Syrien och Irak är en mänsklig katastrof. Asadregimens
            och Daishs brutalitet drabbar urskillningslöst civilbefolkningen.
            Ingen undkommer, vare sig sunniter, shiiter, kurder, kristna minoriteter,
            yazidier eller andra grupper. Övergrepp begås även av andra grupperingar.
            Utan tvivel begås mycket allvarliga internationella brott i Syrien
            och Irak.
          </note>
          <note>
            De allra flesta av oss här inne har hört talas om eller sett
            de videor eller berättelser som spridits från Daish. De är grymma,
            och deras handlingar är fruktansvärda.
          </note>
          <note>
            Jag tänker på de kristna som blev dränkta i en bur med undervattenskameror.
            De blev mördade enbart för att de var kristna.
          </note>
          <note>
            Jag tänker på de två unga homosexuella killar som blev kastade
            från ett höghus i Raqqa. De blev mördade enbart för att de var
            homosexuella.
          </note>
          <note>
            Jag tänker på de yazidier som i augusti 2014 i hundratals dödades
            i staden Kocho och de tiotusentals yazidier som var fångade på
            berget Sinjar utan tillgång till vatten, mat eller sjukvård –
            detta enbart för att de var yazidier. Här vet vi att Daish åtminstone
            har gjort sig skyldiga till försök till folkmord, för utan koalitionens
            insats skulle dessa människor ha slaktats.
          </note>
          <note>
            Samstämmiga rapporter talar om grova, systematiska och omfattande
            övergrepp mot de mänskliga rättigheterna och mot internationell
            humanitär rätt. Straffrihet är inget alternativ. Förövare måste
            ställas till svars, och brottsoffer måste få upprättelse.
          </note>
          <note>
            Vad gör då Sverige och utrikesutskottet? Enligt folkrätten är
            det mycket svårt att bevisa att det är ett folkmord som pågår.
            Däri ligger också en gemensam uppmaning om att försöka förbättra
            FN-stadgan. Men detta ska inte göra skillnad när det gäller hur
            vi agerar och vad vi gör för att förhindra detta. Sveriges stöd
            är både militärt och humanitärt.
          </note>
          <note>
            Vi fördömer Asadregimens och terrorgrupperna Daishs och Nusrafrontens
            attacker, övergrepp och våld mot civilbefolkningen, och vi välkomnar
            att EU uppmanat säkerhetsrådet att hänskjuta situationen i Syrien
            till Internationella brottmålsdomstolen i de delar som faller
            under ICC:s jurisdiktion. Vi uppmanar också Irak att ansluta sig
            till ICC.
          </note>
          <note>
            Sverige genomför en militär utbildningsinsats i norra Irak. Vi
            var ett av de första EU-länderna att svara på Frankrikes begäran
            om stöd. Vi har en insats i Mali som har frigjort fransk militär,
            som nu sätts in i kampen mot Daish i Syrien och Irak. Frankrike
            har tackat Sverige för den insatsen. Vi bidrar också konkret.
          </note>
          <note>
            Enligt Utrikesdepartementet har Sverige sedan 2011 bidragit med
            ca 2,2 miljarder kronor i humanitärt bistånd till Syrienkrisen,
            varav ca 577 miljoner kronor under 2015. EU och dess medlemsstater
            har gemensamt bidragit med ca 4 miljarder euro i humanitärt bistånd
            sedan 2011. Vi utgår från att inget av biståndet finansierar vare
            sig Daish, As ad eller andra terrorgrupper.
          </note>
          <note>
            Nu, med en bräcklig vapenvila och en skör process, vill jag påminna
            om Mahatma Gandhis ord: Det finns ingen väg till fred – fred är
            vägen. En varaktig fred måste innebära kvinnors, minoriteters
            och civilsamhällets representanters delaktighet i processen och
            att den gamla regimen på sikt försvinner.
          </note>
          <note>
            Herr talman! Jag väljer att fortsätta i det område som i Sverige
            är välkänt, Israel och Palestina. I höstas besökte utrikesutskottet
            de två länderna. Det var en väldigt bra resa där vi fick möjlighet
            att se både hopp och förtvivlan. Saeb Erekat, som är PLO:s chefsförhandlare,
            var bestört över de ensamvargar eller knivterrorister, som de
            också kallas, vilka attackerar israeler såväl inne i Israel som
            på ockuperad mark. Hans slutsats var: Vi måste se till att den
            palestinska ungdomen vill leva för Allah i stället för att dö
            för Allah.
          </note>
          <note>
            När det gäller Sveriges stöd till Palestina vill jag ur betänkandet
            särskilt lyfta fram att erkännandet av Palestina som stat är en
            bra väg framåt och att vi hoppas att fler länder väljer att följa
            efter. Det ger hopp till palestinierna, och det gör parterna något
            mer likvärdiga, även om Israel är den fortsatt starkare parten.
          </note>
          <note>
            När det gäller svenskt bistånd tycker ett enat utskott att det
            är viktigt att inte en krona, inte ett öre, ska gå till att finansiera
            någon form av antisemitism. Men samtidigt är det också viktigt
            att Sverige tillåts granska biståndet, och vi måste därför tillåtas
            komma in i Gaza.
          </note>
          <note>
            Vi tror på en fredsuppgörelse som innebär att staten Israel lever
            sida vid sida, i fred o ch säkerhet, med en demokratisk, sammanhållen
            och livskraftig palestinsk stat enligt 1967 års gränser.
          </note>
          <note>
            Herr talman! Kommer någon ihåg de insatser som Sverige har gjort
            genom historien? Det är en rimlig fråga att ställa sig. Jag vet
            inte. Men jag vet att det i Wien, Österrikes huvudstad, inte alls
            långt från den äldsta kyrkan och en bit bort från synagogan, finns
            en plats mitt i staden som heter Schwedenplatz. Varför? Jo, det
            är till minne av de insatser som Sverige gjorde för Österrike
            och Wienborna efter första världskriget för 98 år sedan. Varje
            dag påminns tusentals människor som passerar platsen om Sveriges
            insats för att minska lidande och nöd, och vi påminns också om
            att Sverige som ett litet land kan spela och spelar en stor roll
            för människor.
          </note>
          <note>
            Med detta sagt yrkar jag bifall till utskottets förslag.
          </note>
          <note>
            I detta anförande instämde Maria Andersson Willner och Kenneth
            G Forslund (båda S).
          </note>
          <note type="speaker">
            Anf. 20 JULIA KRONLID (SD) replik:
          </note>
          <note>
            Herr talman! Jag ska återigen läsa några citat.
          </note>
          <note>
            ”Det är därför politikers ansvar att erkänna det historiska faktum
            som folkmordet är.” ”Ett erkännande är oerhört viktigt för att
            få en upprättelse för armeniers, assyriers/syrianers, kaldéers,
            pontiers m.fl. situation och identitet . ” Så skrev Socialdemokraterna
            2010, när man var för att erkänna det folkmord som ägde rum 1915
            i Turkiet.
          </note>
          <note>
            Varför var det viktigt att då erkänna ett folkmord som har begåtts
            i historien när det inte är viktigt för Socialdemokraterna i dag
            att erkänna ett folkmord som pågår just nu ? Varför var det viktigt
            då, för att dessa folkgrupper skulle få en upprättelse? Behöver
            inte dessa människor en upprättelse också i dag, Anders Österberg?
          </note>
          <note type="speaker">
            Anf. 21 ANDERS ÖSTERBERG (S) replik:
          </note>
          <note>
            Herr talman! Låt oss vara tydliga med en sak: Den som begått
            krigsbrott, brott mot mänskligheten, folkmord eller försök till
            folkmord ska ställas till svars. Förövarna får inte komma undan.
          </note>
          <note>
            Ord är av vikt, inte som slagträ i en politisk debatt utan för
            att vi delar oron över en situation. Det har betydelse vad vi
            rättsligt kallar saker. Därför är jag också mycket nöjd med att
            regeringen tar ett stort ansvar i frågan om folkmordet 1915 genom
            att göra en gedigen utredning om det på UD. Men i dagsläget och
            ibland är folkmordskonventionen svår att använda. Det krävs att
            man har en rättslig instans som kan konstatera vad som är folkmord.
          </note>
          <note>
            ICC kan ges behörighet att utreda brott under dess stadga: folkmord,
            brott mot mänskligheten, krigsförbrytelser. En stat kan också
            ansluta sig till stadgan eller avge en särskild förklaring som
            ger ICC behörighet över dess territorium och dess medborgare.
            Ett annat alternativ är att FN:s säkerhetsråd, även utan den berörda
            statens samtycke, ger ICC behörighet.
          </note>
          <note>
            Regeringen har tillsammans med de andra EU-länderna konsekvent
            uppmanat säkerhetsrådet att hänskjuta situationen i Syrien till
            ICC och uppmanat Irak att ansluta sig till domstolen. Även andra,
            som FN:s högkommissarie för mänskliga rättigheter, FN:s särskilda
            undersökningskommission för Syrien och Europaparlamentet, har
            pekat på vikten av att ICC ges behörighet för de brott som begåtts
            i Irak och Syrien. Vi arbetar även på andra plan inom FN.
          </note>
          <note>
            Jag vill understryka att det viktigaste är att vi agerar. Våra
            möjligheter att agera avgörs inte av vad vi kallar det. Vi har
            inte väntat på juridiskt avgörande av huruvida det är folkmord
            eller inte för att reagera på de massiva övergreppen, utan vi
            har reagerat ändå.
          </note>
          <note>
            Min fråga till Julia Kronlid är: Tycker Julia Kronlid att vi
            ska vänta tills vi har fått detta juridiskt klarlagt, eller tycker
            hon att det är bra att regeringen reagerar ändå?
          </note>
          <note type="speaker">
            Anf. 22 JULIA KRONLID (SD) replik:
          </note>
          <note>
            Herr talman! Jag förstår inte riktigt frågan. Jag tycker att
            regeringen ska agera nu. Regeringen ska vara tydlig och säga att
            det är ett folkmord som pågår, punkt slut, och vara glasklar i
            sådana uttalanden. Det är ett sådant tillkänna givande som vi
            i dag tycker att riksdagen ska skicka till regeringen. Jag förstår
            inte varför inte Socialdemokraterna kan gå med på det.
          </note>
          <note>
            I den reservation som fanns 2010 skrev Anders Österberg s parti
            att det är politikers ansvar att erkänna ett uppenbart folkmord.
            Varför är det inte politiker ansvar i dag, Anders Österberg?
          </note>
          <note>
            Sedan tar Anders Österberg upp säkerhetsrådet. Det är ju en del
            av tillkännagivandet i motionen. Förslaget är ju att skicka ett
            tillkännagivande till regeringen om att driva den här frågan i
            FN:s säkerhetsråd. Varför då inte gå med på att skicka ett sådant
            tillkännagivande till regeringen?
          </note>
          <note>
            Nu avslår vi tillkännagivandet. Innebär det att Anders Österberg
            tycker att regeringen inte ska lyfta frågan i säkerhetsrådet och
            att vi inte ska driva på för att få folkmordet erkänt i FN?
          </note>
          <note>
            Det ena utesluter inte det andra i andra sammanhang när det gäller
            att agera för att stoppa IS – snarare tvärtom. Om vi erkänner
            att det är ett folkmord sätter det igång processer som gör att
            FN måste ta ansvar för att agera. Och den säkerhetszon som vi
            och andra partier, även inom Europaparlamentet, har efterfrågat
            kanske kan börja bli verklighet.
          </note>
          <note>
            Det ena behöver inte utesluta det andra. Vi ska agera på många
            plan för att stödja och hjälpa utsatta kristna. Men det vi gör
            här i dag skickar en tydlig signal, och tyvärr ser det ut som
            att vi kommer att skicka en väldigt dålig signal från Sveriges
            riksdag att vi inte erkänner det här som ett folkmord i dag. Det
            tycker jag är skamligt.
          </note>
          <note type="speaker">
            Anf. 23 ANDERS ÖSTERBERG (S) replik:
          </note>
          <note>
            Herr talman! Tro inte annat än att vi från första dag har tittat
            på vad vi kan göra, om det finns ytterligare något vi kan göra,
            om vi ska kalla det här för folkmord eller hur det ska definieras
            och hur det påverkar. Faktum är att det inte ska påverka hur vi
            agerar. Det viktiga är att vi agerar och att vi fortsätter på
            de spår som redan finns där nu. Det är viktigt att poängtera att
            våra möjligheter och skyldigheter att agera till skydd för befolkningar
            i fara inte är beroende av hur vi slår fast gärningarnas rättsliga
            rubricering.
          </note>
          <note>
            Sverige kan arbeta, och gör det också, via FN. Vi arbetar på
            plats och deltar i kampen mot Daish, både militärt och genom utbildningsinsatsen.
            Jag värjer mig lite mot beskrivningen att regeringen inte gör
            någonting. Den gör oerhört mycket.
          </note>
          <note type="speaker">
            Anf. 24 SOFIA DAMM (KD) replik:
          </note>
          <note>
            Herr talman! Jag har med stort intresse lyssnat på Anders Österbergs
            anförande. Jag har också med stort intresse tagit del av den debattartikel
            som publicerades i Aftonbladet i går. Men det är några saker som
            jag inte får ihop.
          </note>
          <note>
            Det slås fast att juridiskt kan vi inte med säkerhet påstå att
            det är ett folkmord, men politiskt är det vår skyldighet att fördöma
            det som sker. Jag vet inte hur Anders Österberg känner, men jag
            blev inte politiker för att ägna mig åt en massa fördömanden som
            ingen bryr sig om. Min drivkraft är att jag vill förändra. Vill
            man förändra krävs det mod och tydlighet.
          </note>
          <note>
            Det krävs av Sveriges regering att våga ta ställning. Sveriges
            regering vill att Sverige ska få en plats i säkerhetsrådet. Får
            vi inte den platsen kan vi ändå trycka på andra genom att våga
            säga som det är och hänskjuta ärendet till ICC. Det är också Anders
            Österberg tydlig med. Därför förstår jag inte denna rädsla för
            att tydligt och klart säga att det som sker inte är något mindre
            än ett folkmord.
          </note>
          <note type="speaker">
            Anf. 25 ANDERS ÖSTERBERG (S) replik:
          </note>
          <note>
            Herr talman! Det är inte upp till riksdagen att avgöra om det
            här är ett folkmord eller inte, utan det är upp till ICC. Därför
            vill vi hänvisa frågan till ICC.
          </note>
          <note>
            Vi arbetar också politiskt.
          </note>
          <note>
            För det första stöder vi FN-processen, som vi hoppas ska leda
            till en politisk lösning och fred i Syrien. Vi hjälper konkret
            FN-sändebudet Staffan de Mistura och bidrar med folk till honom.
            Vi har hjälpt kvinnor att få en plats i fredsförhandlingarna.
            Vi för en aktiv dialog med de olika delarna av den syriska oppositionen
            och civilsamhället, också med de krafter som representerar olika
            former av minoriteter. Vi verkar för ett inkluderande och sammanhållet
            Irak som kan ha demokratiska institutioner till skydd för landets
            många olika grupperingar, även religiösa och etniska.
          </note>
          <note>
            För det andra agerar vi humanitärt på plats för att lösa den
            akuta krisen och lindra lidande och nöd. Vi ger ett omfattande
            humanitärt stöd, 2,2 miljarder kronor, till Syrienkrisen. Vi har
            ökat det med 1,7 miljarder över fem år med en ny Syrienstrategi.
          </note>
          <note>
            För det tredje bidrar vi också militärt i kampen mot Daish. Det
            finns även en väpnad styrka på plats i norra Irak som deltar i
            en utbildningsinsats. Vi vet att det pågår brott mot mänskligheten
            i Irak och Syrien, och därför väljer vi att agera.
          </note>
          <note type="speaker">
            Anf. 26 SOFIA DAMM (KD) replik:
          </note>
          <note>
            Herr talman! Jag får fortfarande inte riktigt ihop det. Den här
            reserva ­ tionen är ju en uppmaning till Sveriges regering att
            våga kalla detta folkmord och driva på i säkerhetsrådet för att
            ärendet ska kunna gå vidare, för att rättvisa ska ske och för
            att vi ska ställa de m som är skyldiga till svars. Men jag inser
            att jag inte får något svar på detta. Det finns ingen logik.
          </note>
          <note>
            Debatten här har handlat mycket om att Islamiska statens våld
            drabbar urskillningslöst. Jag har väldigt svårt att förstå hur
            man kan säga att det är urskillningslöst . Varför märktes bostäder
            i Mosu l ut med den arabiska bokstaven N? Jo, just för att skilja
            ut att där bodde en kristen. Varför puttades de homosexuella från
            höghuset, som Anders Österberg nämnde i sitt anförande? Jo, därför
            att de ansågs som orena av Islamiska staten. Varför mördas muslimer
            som inte delar IS strävan efter kalifatet? Jo, därför att de anses
            vara vilseförda i den islamiska tron.
          </note>
          <note>
            Är inte detta att skilja ut människor, Anders Österberg?
          </note>
          <note type="speaker">
            Anf. 27 ANDERS ÖSTERBERG (S) replik:
          </note>
          <note>
            Herr talman! Jag hör vad Sofia Damm säger. Men det är skillnad
            mellan hur ordet används i folkmun och hur vi med ett ord uttrycker
            våra tankar och reaktioner på det som pågår.
          </note>
          <note>
            Det finns också en juridisk folkrättslig definition som i dagsläget
            är mycket svårare att bevisa. Det är därför som politiker överallt
            tvekar att omedelbart gå ut och kalla något för folkmord. Dock
            ska vi inte göra skillnad i hur vi agerar för att förhindra detta.
            Det spelar ingen roll vad vi kallar det. Det viktiga är att vi
            hjälper till att lindra lidandet och kan stoppa detta från att
            ske. Det är den viktiga politiska uppgiften.
          </note>
          <note>
            Vi får också jobba vidare med instrument som folkrättskommissionen
            och annat för att de förhoppningsvis ska kunna användas bättre
            i framtiden, men så är det inte i dagsläget. Därför vill vi hänskjuta
            den här frågan till ICC för avgörande av huruvida det pågår ett
            folkmord eller inte.
          </note>
          <note type="speaker">
            Anf. 28 KERSTIN LUNDGREN (C) replik:
          </note>
          <note>
            Herr talman! Jag kan inte låta bli att väcka en fråga till Anders
            Österberg och Socialdemokraterna.
          </note>
          <note>
            Vi har här i kammaren haft ett antal diskussioner inte bara om
            folkmord, som vi just nu har många meningsutbyten om, utan också
            i frågan om erkännande av Västsahara. År 2012 var Socialdemokraterna
            entusiastiska och ville erkänna Västsahara. De ansåg att de folkrättsliga
            förutsättningarna var uppfyllda för ett erkännande. År 2013 kritiserades
            i utskottet och här i kammaren att den dåvarande regeringen, där
            Centerpartiet ingick, inte hörsammat vad riksdagen hade tillkännagivit.
          </note>
          <note>
            Nu har den sittande regeringen där två av erkännandepartierna,
            Socialdemokraterna och Miljöpartiet, fanns med regerat i snart
            två år. Och nu, herr talman, har de kommit till slutsatsen att
            de folkrättsliga kriterierna inte bedöms vara uppfyllda – det
            som vi hävdade redan 2012 och 2013.
          </note>
          <note>
            Herr talman! Jag är lite nyfiken på vad det är som skiljer nu
            mot då, om inte huruvida man sitter i opposition eller regering.
            Det är den enda sakliga skillnad som jag uppfattar. Jag är nyfiken
            på att höra om det finns andra.
          </note>
          <note type="speaker">
            Anf. 29 ANDERS ÖSTERBERG (S) replik:
          </note>
          <note>
            Herr talman! Tack, Kerstin Lundgren, för frågan!
          </note>
          <note>
            Regeringen stöder FN:s arbete som syftar till att finna en rättvis
            och ömsesidigt godtagbar förhandlingslösning där västsahariernas
            rätt till självbestämmande tillfredsställs. Vi välkomnar också
            att FN:s generalsekreterare tar nya initiativ för att hitta en
            lösning på konflikten, och vi ger fullt stöd till det arbete som
            utförs av FN:s sändebud i Västsahara.
          </note>
          <note>
            Vi har redan påbörjat en intensifiering av stödet till FN-processen
            för att hitta en ömsesidig, rättvis och accepterad lösning på
            konflikten. Några av de saker som det kan innebära är att stärka
            FN:s arbete för att underlätta en förhandlingslösning, fortsatt
            engagemang för folkrättens efterlevnad, ett ökat humanitärt bistånd,
            engagemang för högnivåkontakter mellan parterna och ett engagemang
            för att främja dialog mellan parterna.
          </note>
          <note>
            Full kraft ska läggas på att stödja FN-processen, som vi tror
            kommer att leda till en accepterad och bred lösning. Därför skulle
            ett erkännande i dagsläget inte gynna den processen.
          </note>
          <note type="speaker">
            Anf. 30 KERSTIN LUNDGREN (C) replik:
          </note>
          <note>
            Herr talman! Jag hörde inte – måhända hörde andra – svaret på
            frågan: Vad skiljer nu från då när det gäller huruvida de folkrättsliga
            kriterierna är uppfyllda? Vi ansåg inte att de var uppfyllda 2012
            och 2013, medan Socialdemokraterna och Miljöpartiet ansåg det.
            I dag anser man det inte. Frågan är: Varför? Vad är det som har
            hänt?
          </note>
          <note>
            Herr talman! Den faktiska skillnaden skulle jag vilja ta del
            av. Den hörde jag inte i Anders Österbergs svar. Måhända finns
            det bara ett svar, och det är skillnaden mellan att sitta i regering
            och i opposition. Centerpartiet har samma hållning nu som då.
            Därför är vi överens om utskottets yttrande i denna del.
          </note>
          <note>
            Herr talman! Det har talats om vårt stöd till peshmergan och
            utbildningsinsatsen i no rra Irak i kampen mot Daish. Det är viktigt.
            Det är också viktigt att vi inte bara stöder utbildningsinsatser
            utan att vår närvaro också bidrar till övervaka och bevaka om
            det sker övergrepp.
          </note>
          <note>
            Vi har sett övergrepp av peshmergan också. Assyrier har fördrivits
            från sina byar, och byarna har raserats. Sådana rädslor bidrar
            till att människor flyr och uppfattar stora hot. Det är därför
            viktigt att vi från svensk sida säkerställer att vår närvaro där
            inte bara stöder kampen mot Daish utan också stöder kampen mot
            övergrepp mot mänskliga rättigheter oavsett vem övergreppen begås
            mot.
          </note>
          <note type="speaker">
            Anf. 31 ANDERS ÖSTERBERG (S) replik:
          </note>
          <note>
            Herr talman! Låt oss alla arbeta för att västsahariernas kamp
            för självbestämmande ger resultat. Det är det svar jag kan ge
            Kerstin Lundgren i dag. Därmed kan jag också meddela att vi ansluter
            oss till den tidigare regeringens uppfattning i frågan.
          </note>
          <note>
            När det gäller peshmergan delar jag Kerstin Lundgrens uppfattning.
            Vi måste se till att inga övergrepp begås och att ingen ska begå
            övergrepp. Här hoppas jag att vi också kan jobba tillsammans.
          </note>
          <note type="speaker">
            Anf. 32 BIRGITTA OHLSSON (L) replik:
          </note>
          <note>
            Herr talman! Anders Österberg sa att ord spelar roll. Det är
            därför vi liberaler vill att man ska kalla den pågående etniska
            rensningen av kristna och andra minoriteter i Irak och Syrien
            för just ett folkmord.
          </note>
          <note>
            Jag vill också betona i denna diskussion att vi definitivt inte
            är politiskt ensamma om detta, inte i denna kammare och inte globalt.
            Europaparlamentet och den amerikanska kongressen har röstat för
            att kalla Daishs övergrepp på Mellanösterns kristna för folkmord.
            Även det irländska parlamentet, det litauiska parlamentet, amerikanska
            UD, påven och FN:s kontor för mänskliga rättigheter har gjort
            denna bedömning.
          </note>
          <note>
            Det är alltså ingen apart åsikt utan en bred åsikt både bland
            demokratiska parlament och människorättsorganisationer och människorättsaktivister.
          </note>
          <note>
            Vi kommer inte att kunna mötas i denna fråga i dag, men jag vill
            verkligen förtydliga denna ståndpunkt.
          </note>
          <note>
            Anders Österberg sa att ord spelar roll men att det man gör är
            det viktigaste. Sverige är inte ett av de demokratiska länder
            som är allra starkast och tydligast i kampen mot Daishs pågående
            folkmord när det gäller militära insatser på plats. Vårt grannland
            Danmark gör betydligt mer, och Tyskland, Frankrike, Storbritannien,
            USA och andra har ett mycket mer utvecklat engagemang vid fronten
            på fältet.
          </note>
          <note>
            Om du inte vill kalla detta för ett folkmord, Anders Österberg,
            vad är du beredd att göra för att militärt skala upp och stötta
            dem som finns på plats och står i frontlinjen, kurder och andra,
            för att stoppa den helvetiska terrorism som islamisterna står
            för?
          </note>
          <note type="speaker">
            Anf. 33 ANDERS ÖSTERBERG (S) replik:
          </note>
          <note>
            Herr talman! Jag tackar Birgitta Ohlsson för hennes engagemang
            i regionen som är omvittnat, välkänt och uppskattat av många.
          </note>
          <note>
            Låt mig börja i folkmordskonventionen. Den har kritiserats för
            att vara snäv och inte fullt användbar i dagens krig och konflikter.
            Kärnan är att man definierar folkmord som handlingar begångna
            med avsikt att helt eller delvis förinta en etnisk, rasmässig,
            nationell eller religiös grupp som sådan.
          </note>
          <note>
            Detta är alldeles för snävt. Det oerhörda brott vi ser behöver
            inte nödvändigtvis vara folkmord i begreppets folkrättsliga mening.
            Därför är det inte upp till Sveriges riksdag att besluta detta,
            utan det är upp till ICC. Därför jobbar vi för att hänskjuta denna
            fråga till ICC.
          </note>
          <note>
            Vad vi använder för begrepp och hur vi definierat det juridiskt
            minskar självklart inte lidandet. Det påverkar inte heller vårt
            ansvar för att agera. Detta är viktigt för mig. Vi måste göra
            allt vi kan för att bidra humanitärt och politiskt. Vi måste alltid
            se till att agera. Vilken beteckning vi ger ohyggligheterna ska
            inte ha någon praktisk betydelse.
          </note>
          <note>
            Därför är jag stolt över Sveriges stora humanitära bistånd till
            regionen. Jag hoppas att Birgitta Ohlsson ställer sig bakom det.
          </note>
          <note type="speaker">
            Anf. 34 BIRGITTA OHLSSON (L) replik:
          </note>
          <note>
            Herr talman! Jag byter ämne och går över till Israel och Palestina.
            Vi är alla i denna kammare är för fred i denna klassiska konflikt
            i Mellan ­ östern. För mig som liberal är det viktigt att slå
            fast att jag vill ha tvåstatslösning med en palestinsk demokratisk
            stat sida vid sida med det demokratiska Israel, men inte på ruinen
            av staten Israel. Därför är det otroligt viktigt att ha ett starkt
            säkerhetsperspektiv så att båda stater kan leva i fred sida vid
            sida.
          </note>
          <note>
            Som det har betonats i debatten är det viktigt att vi ska ha
            en konstruktiv dialog, att vi ska ha påtryckningar och att vi
            ska jobba med olika former av samarbeten för att se till att båda
            parter sätter sig vid förhandlingsbordet igen.
          </note>
          <note>
            Hur konstruktivt var det då att den rödgröna regeringen för bara
            några veckor sedan röstade för och stödde den Unesco-resolution
            som både ifrågasatte kristendomens historiska koppling till Tempelberget
            och suddade ut judendomens existens på denna mest heliga plats
            för många judar världen över?
          </note>
          <note>
            Detta ärende bereddes av utbildningsminister Gustav Fridolin
            för att det låg på Utbildningsdepartementet, men regeringen stod
            såklart bakom beslutet.
          </note>
          <note>
            Var det konstruktivt att ägna sig åt historierevisionism av grov
            art? Var det konstruktivt att se till att fredsprocessen fick
            sig ännu ett rejält hack? Unescos chef Irina Bokova sa ju till
            och med att hon tog starkt avstånd från detta beslut och var mycket
            kritisk. Var detta konstruktivt för fredsprocessen mellan israeler
            och palestinier?
          </note>
          <note type="speaker">
            Anf. 35 ANDERS ÖSTERBERG (S) replik:
          </note>
          <note>
            Herr talman! Jag tackar Birgitta Ohlsson för frågan om Israel
            och Palestina.
          </note>
          <note>
            Jag har inte tagit del av beslutet i Unesco, men låt mig vara
            glasklar på en punkt: Jerusalem är hem för såväl kristna och judar
            som muslimer. Det får det inte råda någon tvekan om.
          </note>
          <note>
            I och med erkännandet av Palestina vilar ett stort ansvar på
            Sverige. Det är ett ansvar som vi också tar för att den palestinska
            myndigheten ska bekämpa korruptionen inom sitt område, respektera
            medborgerliga och politiska rättigheter och öka kvinnors inflytande.
            Självklart innebär det också ett avståndstagande från våld. Det
            är så vi uppnår en fredlig samexistens mellan två stater sida
            vid sida.
          </note>
          <note type="speaker">
            Anf. 36 KARIN ENSTRÖM (M) replik:
          </note>
          <note>
            Herr talman! Jag tackar Anders Österberg , som tappert får försvara
            regeringens politik. Det är inte alltid en så tacksam uppgift.
          </note>
          <note>
            Jag har två frågor till S ocialdemokraternas Anders Österberg.
            Den ena handlar om Syrienkrisstrategin; den andra handlar om erkännandet
            av Palestina.
          </note>
          <note>
            Som jag sa i mitt anförande välkomnar vi moderater att regeringen
            har antagit en ambitiös strategi för att hantera Syrienkrisen.
            Det är bra med en tydlig koppling mellan det humanitära biståndet
            och utvecklingsbiståndet, just i bryggan däremellan, för att bygga
            ett mer motståndskraftigt samhälle.
          </note>
          <note>
            Vi är dock kritiska till att det är väldigt lite vägledning för
            vad som faktiskt kan och ska göras. Hur ska man genomföra denna
            strategi i praktiken utan att behöva samarbeta med Asadregimen?
            Jag skulle vilja ha ett svar från Socialdemokraterna på hur denna
            mycket ambitiösa strategi ska kunna genomföras i praktiken.
          </note>
          <note>
            Mina andra fråga handlar om Palestina. Det är ingen hemlighet
            att vi moderater tycker att erkännandet av Palestina hösten 2014
            var olyckligt. Det gjordes på felaktiga grunder, det gjordes förhastat
            och det ställdes inga motkrav.
          </note>
          <note>
            Hur ser Socialdemokraterna på detta? Ni har erkänt Staten Palestina.
            Samtidigt ser vi ett det är mycket ansvar som den palestinska
            myndigheten borde ta som man inte tar. Tidigare i våras var vi
            tillsammans i både Israel och Palestina, och det är mycket som
            saknas. Det handlar om att bättre uppfylla demokratiska principer.
            Det handlar om att bekämpa korrup ­ tio ­ nen, precis som Anders
            Österberg sa. Det handlar om brist på respekt för mänskliga rättigheter.
            Det handlar om att koppla det till några krav. Hur ska det gå
            till?
          </note>
          <note type="speaker">
            Anf. 37 ANDERS ÖSTERBERG (S) replik:
          </note>
          <note>
            Herr talman! Tack för frågorna, Karin Enström!
          </note>
          <note>
            När det gäller Syrienstrategin: Syrien är ett oerhört komplext
            område just nu. Det gäller inte bara i Syrien utan även över gränsen
            mot Irak. I dagsläget finansierar vi de största delarna via FN
            och lindrar det akuta humanitära lidandet. På sikt handlar det
            om att arbeta upp organisationer som ser till att även minoriteter
            i området får ta del av biståndet. Jag antar att vi får finna
            en väg framåt där rent praktiskt för hur vi löser den frågan.
          </note>
          <note>
            Nu till Israel och erkännandet av Palestina.
          </note>
          <note>
            Det finns en del som hävdar att erkännandet av Palestina var
            alldeles för tidigt. Jag är snarare rädd att det var alldeles
            för sent. När regeringen väl erkände Palestina ansåg regeringen
            att de folkrättsliga kriterierna för att erkänna Palestina var
            uppfyllda. Det finns ett territorium, om än med icke fastställda
            gränser – vi vill se 1967 års gränser. Det finns en befolkning,
            och det finns en regering med möjlighet att utöva yttre och inre
            kontroll. Därutöver har världssamfundet bedömt att Palestina är
            statsdugligt, det vill säga att man har förpliktelser som åligger
            en stat.
          </note>
          <note>
            Det som nu åligger Sverige i samband med erkännandet är att se
            till att Palestina utvecklas till en demokratisk stat som respekterar
            alla människors lika värde och rätt. Det hoppas jag att vi kan
            arbeta med framåt tillsammans.
          </note>
          <note type="speaker">
            Anf. 38 KARIN ENSTRÖM (M) replik:
          </note>
          <note>
            Herr talman! Syrienstrategin och hur den ska genomföras kommer
            jag att fråga om igen. Jag hoppas att det blir tydligare. Det
            är därför att jag verkligen vill se att detta kan bli verklighet.
            Ambitionen är jag helt övertygad om att vi delar. Men då måste
            strategin för hur det ska kunna genomföras i praktiken bli ännu
            tydligare. Det är ju så oerhört viktigt att bygga upp en motståndskraft
            och att – så gott det går i det läge som nu är – få till en positiv
            utveckling.
          </note>
          <note>
            Tillbaka till Palestinafrågan: Vi var där tillsammans, och vi
            pratade med företrädare för olika delar av det palestinska samhället
            och den palestinska myndigheten. Vi välkomnades med öppna armar
            och fick mycket beröm för det Sverige har gjort, både erkännandet
            och det bistånd som vi står för. Men det som oroar mig är vad
            vi sedan inte har gjort. Det är ett stort ansvar att ha erkänt
            en stat. Hur kan vi då ställa krav så att vi sätter fart på den
            palestinska myndigheten? Det är svårt. Men vi kan inte – bara
            därför att det är svårt – se mellan fingrarna med de brister som
            är kvar. Här måste Sverige bli mycket tydligare. Vi kan bland
            annat ställa krav kopplade till det omfattande bistånd som Sverige
            ger.
          </note>
          <note>
            Jag skulle vilja höra Anders Österbergs syn på detta. Ska vi
            nu vara nöjda och sätta oss ned, eller vore det inte bra att kunna
            använda alla de insatser som vi gör och samtidigt ställa krav
            på den palestinska myndigheten?
          </note>
          <note type="speaker">
            Anf. 39 ANDERS ÖSTERBERG (S) replik:
          </note>
          <note>
            Herr talman! Vi socialdemokrater är reformister, så vi blir aldrig
            nöjda utan vill ständigt arbeta för att hela tiden nå jämlikhet
            och rättvisa.
          </note>
          <note>
            Med vårt erkännande av Staten Palestina gynnar vi de moderata
            krafterna i Palestina. Det är oerhört viktigt att vi kan ha en
            konstruktiv dialog med dem. Det är också en dialog som vi ständigt
            för med våra palestinska vänner, i syfte att förbättra och förstärka
            deras demokrati, i syfte att se till att även de respekterar Israel
            och förhindrar dåd mot staten Israel.
          </note>
          <note>
            Vi tror också att erkännandet att Palestina på sikt kommer att
            gynna freden, eftersom vi tycker det är viktigt att det är två
            likvärdiga parter. Tack vare vårt erkännande är parterna något
            mer likvärdiga, men Israel är fortfarande den starkare parten.
            Det vilar därför ett större ansvar på Israel att ta upp en fredsdialog.
            Jag hoppas att vi är eniga om det.
          </note>
          <note type="speaker">
            Anf. 40 VALTER MUTT (MP):
          </note>
          <note>
            Herr talman! Den arabiska våren bar en hel generations förhoppningar
            om att upplysningens idéer om mänskliga rättigheter, maktdelning
            och folkstyre nu äntligen hade nått länderna i Mellanöstern och
            Nordafrika. Nästan som om det handlade om berättelser ur Tusen
            och en natt steg frihetskämpar rakt ut ur fängelsehålor och in
            i maktens byggnader. En hisnande känsla av att detta nästan var
            för bra för att vara sant grep omkring sig när korrupta despoter
            som Tunisiens Ben Ali och Egyptens Mubarak föll.
          </note>
          <note>
            Olyckskorparna fick emellertid tyvärr rätt, och den arabiska
            våren gick snart över i vinter, med Tunisien som ett hoppingivande
            undantag. Och helt ska vi naturligtvis inte bortse från detta
            undantag, där allting började. Tunisien må vara ett litet land,
            men som arabvärldens mest utvecklade na ­ tion har skeendet där
            en betydande signalverkan. Ett livaktigt civilsamhälle och ett
            moderat islamistiskt parti som respekterar den nyupprättade parlamentariska
            demokratin hör till det som har fått den arabiska våren att fortsätta
            spira just i Tunisien.
          </note>
          <note>
            Men i övrigt är utvecklingen i regionen dyster, och demokratins
            späda planta har vissnat i land efter land och lämnat plats för
            en nyauktoritär utveckling. I några fall har länder störtat ut
            i kaos och våldsam upplösning, med ohyggligt lidande för civilbefolkningen
            som följd.
          </note>
          <note>
            Men vi får aldrig ge upp och förfalla till unkna attityder om
            att den här delen av världen inte skulle vara mogen för demokrati
            – en närmast total historielöshet där man glömmer bort att en
            stor del av det intellektuella arvet från antiken förmedlades
            till Västeuropa under tidig medeltid av den avancerade arabiska
            kulturvärlden, en förmedling som var avgörande för att utlösa
            renässans och upplysning i Europa. Och för att nu inte förfalla
            till historielöshet, låt oss också erinra oss att franska revolutionens
            stolta deklaration om de mänskliga rättigheterna inte omedelbart
            förvandlade de europeiska samhällena till demokratier, utan det
            krävdes en mer än hundraårig kamp för att folkstyret till slut
            skulle segra.
          </note>
          <note>
            Herr talman! Vad skulle då krävas för att länderna i Mellanöstern
            och Nordafrika åter ska börja röra sig mot demokrati? En avgörande
            förutsättning är givetvis fred. Så länge Syrien blöder och mer
            än halva landets befolkning är på flykt undan ett inbördeskrig
            som har krävt mer än en kvarts miljon offer råder närmast undantagstillstånd
            i hela regionen, med diverse svåra följdeffekter i Syriens grannländer.
          </note>
          <note>
            Det är värdefullt att regering och riksdag enhälligt sluter upp
            bakom den svensk - italienske FN-medlaren Staffan de Mistura och
            hans kompetenta krets av medarbetare, däribland veterandiplomaten
            Birgitta Holst Alani och hennes viktiga arbete med att engagera
            kvinnor i fredsprocessen.
          </note>
          <note>
            Fred i Syrien och stabilisering av Irak förutsätter att Islamiska
            staten – eller rättare sagt terrorsekten Daish – lider samma sorts
            totala nederlag som Hitlertyskland gjorde 1945; med den absoluta
            ondskan går det inte att föra samtal och meningsfulla förhandlingar.
            Daish dödar besinningslöst assyrier, kaldéer, melkiter och andra
            kristna minoriteter, liksom yazidier och – inte att förglömma
            – muslimer som av olika skäl stämplas som kättare. Härmed är det
            inte sagt att militära insatser är det enda som står till buds
            i kampen mot Daish, utan sådant som att strypa oljehandeln mellan
            Daishkontrollerat område och angränsande regioner, liksom tillströmningen
            av jihadister från Europa, är av utomordentlig vikt.
          </note>
          <note>
            Men en långsiktigt hållbar fred i Syrien är inte heller möjlig
            under Syriens nuvarande ledarskap. Utskottet står här bakom EU:s
            position, uttryckt i rådsslutsatser från december 2015. Det är
            viktigt att komma ihåg att den blodbesudlade Asadregimen, med
            alla sina säkerhetstjänster och paramilitära våldsmän, har dödat
            i storleksordningen tio gånger fler obeväpnade kvinnor, män och
            också många barn än vad Daish hittills har hunnit med.
          </note>
          <note>
            I de av kurder dominerade norra delarna av Syrien, Rojava, pågår
            ett intressant samhällsbygge präglat av jämställdhet och decentraliserad
            maktutövning i så kallade kantoner, där även etniska minoriteter
            finns företrädda i de styrande organen. Omständigheterna är emellertid
            extremt svåra, och Rojava hotas såväl av Daish som av Erdoğans
            Turkiet, och det är på tiden att Sverige och EU visar handlingskraftig
            solidaritet med människorna i Rojava. Givetvis bör denna solidaritet
            inte vara villkorslös, utan begår de nya regionala makthavarna
            i denna del av Syrien människorättsbrott bör detta givetvis kritiseras
            lika skarpt som på andra håll.
          </note>
          <note>
            Herr talman! I Egypten konsolideras nu något som rätteligen bör
            benämnas en militärdiktatur. Fältmarskalk al-Sisi störtade den
            folkvalde presidenten Mursi i juli 2013 och har sedan, efter att
            ha fått 96 procent av rösterna, låtit sig väljas till president,
            fängslat och utomrättsligt avrättat ett stort antal motståndare.
            Endast i Kina sitter fler journalister bakom lås och bom.
          </note>
          <note>
            Vill västvärlden ha kvar något som helst förtroende hos den egyptiska
            ungdomen, som förr eller senare naturligtvis kommer att starta
            en ny vår, är det hög tid att vi parlamentariker i väst börjar
            tala klarspråk om utveck ­ lingen i Egypten. Uppbyggnad av demokratiska
            institutioner ingår som ett centralt mål i FN:s nya 2030-agenda
            om hållbar utveckling, och detta mål gäller faktiskt alla världens
            länder. Det är dags att slutgiltigt överge kalla krigets destruktiva
            idé om att din fiendes fiende är min vän, som möjliggjorde att
            blodbesudlade diktatorer alltför ofta behandlades med en respekt
            som de definitivt inte förtjänade.
          </note>
          <note>
            Herr talman! I en exposé över härskare som inte förtjänar respekt
            är det svårt att undvika sultanen i Ankara. I en alltmer vettlös
            maktutövning låter Erdo ğan fängsla journalister, författare,
            fackföreningsaktiva och studentledare. Och fredsprocessen med
            kurderna har förbytts i krig, där den turkiska armén belägrar
            städer och fortlöpande begår övergrepp mot civila i landets sydöstra
            delar. Omvärlden kan inte längre falla undan för denne alltmer
            au k toritäre ledare.
          </note>
          <note>
            Herr talman! Också i Israel och Palestina går utvecklingen åt
            helt fel håll. Knivöverfall på civila i Israel, den så kallade
            knivintifadan, måste kraftfullt fördömas. Det effektivaste sättet
            att få stopp på den sortens besinningslöst våld är att återstarta
            en fredsprocess värd namnet. Och som alltid har den starkare parten,
            alltså Israel, huvudansvaret. Ett omedelbart stopp för ytterligare
            expansion av illegala bosättningar på Västbanken vore en god början.
          </note>
          <note>
            Herr talman! Iran är på väg ut ur sin internationella isolering,
            vilket förhoppningsvis på lite sikt ökar förutsättningarna för
            en demokratisering av landet. Men för att så ska ske är det av
            yttersta vikt att västdemokratierna inte i glädjen över utökad
            handel glömmer bort att tala om mänskliga rättigheter vid möten
            med regimföreträdare. Det är också avgörande att kontaktytor mot
            civilsamhället i Iran byggs ut.
          </note>
          <note>
            Herr talman! Tillåt mig avslutningsvis ge en mer allmän reflektion
            över militär våldsanvändning och dess påverkan på samhällsutvecklingen.
            Bush och Blair invaderade 2003 Irak utan FN-mandat och under falska
            förevändningar om att oskadliggöra massförstörelsevapen. Detta
            framstår i dag som en draksådd, vars bittra frukter vi nu skördar.
            I spillrorna av den irakiska staten växte terrororganisationerna
            al-Qaida och Daish fram. Och när Gaddafi i Libyen bombades bort
            ledde detta inte till demokrati utan till kaos och hopplöshet
            som även där blev till gynnsam grogrund för extremister och terrorister.
          </note>
          <note>
            Självfallet bör vi fortsätta att bekämpa diktatorer, men är det
            inte dags att börja dra slutsatser av att befrielse så sällan
            leder till frihet utan ofta i stället leder in i kaos och nytt
            förtryck? I stället för att åstadkomma regime change, växling
            av styre, med militära medel kanske det nu vore dags att pröva
            vad fredliga metoder kan åstadkomma. Fredsforskningen lyfter fram
            framgångsrika exempel på hur man med icke-militära metoder kan
            förebygga och stävja konflikter och hur man därefter kan börja
            bygga upp samhällsinstitutioner som är inkluderande. Vi behöver
            ge freden nya verktyg.
          </note>
          <note type="speaker">
            Anf. 41 BJÖRN SÖDER (SD):
          </note>
          <note>
            Herr talman! Jag måste börja med att meddela att jag tyvärr är
            förhindrad att ta några repliker eftersom jag måste byta av herr
            talmannen. Jag hoppas att ledamöterna har överseende med detta.
            Eventuella frågor besvarar jag gärna vid ett annat tillfälle.
          </note>
          <note>
            Sverige ger i dag omfattande stöd till den palestinska myndigheten.
            I samband med att Sveriges regering mycket beklagligt erkände
            staten Pa ­ lestina lanserades en ny femårig resultatstrategi
            för det bilaterala utveck ­ lingsbiståndet. Med strategin ökade
            man det svenska stödet med 500 mil ­ joner kronor över en femårsperiod,
            vilket därmed uppgår till totalt 1,5 mil ­ jarder kronor. Tillsammans
            med det humanitära stödet bidrar Sverige nu med sammanlagt 700
            miljoner kronor per år till Palestina.
          </note>
          <note>
            Även via EU, som är den största biståndsgivaren till den palestinska
            myndigheten, bidrar Sverige med skattemedel. EU:s skattebetalare
            har sedan 1994 skänkt motsvarande 50 miljarder kronor till palestinierna.
            Utskottet konstaterar i sitt betänkande att kontrollmekanismer
            finns på plats och att biståndsinsatserna kontinuerligt följs
            upp. Detta kan dock ifrågasättas.
          </note>
          <note>
            Enligt den tidigare ordföranden i Palestine International Bank,
            Issam Abu Issa, är korruptionen inom den palestinska myndigheten
            enorm. Trots löften från president Abbas om att bekämpa korruptionen
            har nästan ingenting hänt. Enligt Abu Issa försvinner uppemot
            hälften av den samlade palestinska statsbudgeten.
          </note>
          <note>
            Europeiska revisionsrätten publicerade i december 2013 en rapport
            om biståndet till den palestinska myndigheten. I rapporten bekräftas
            omfattande brister vad gäller förvaltningen av biståndsmedlen.
            Revisionsrätten krävde därför, som ett direkt villkor för fortsatta
            utbetalningar, en fungerande administration och minskad byråkrati
            på den palestinska sidan. Palestinska myndigheten beskrivs i rapporten
            som det enda organ i världen som tar emot EU-stöd utan krav på
            motprestation.
          </note>
          <note>
            Herr talman! Jag har i flera år motionerat om att Sverige omgående
            ska upphöra med allt bistånd till den palestinska myndigheten,
            eftersom man inte kräver fullständig transparens om vart pengarna
            går och eftersom den palestinska myndigheten låter högt uppsatta
            PLO- och Fatah-personer stoppa pengar i egna fickor, finansiera
            terrorverksamhet och belöna fängslade terrorister i Israel.
          </note>
          <note>
            I sitt betänkande påminner utskottet om att den så kallade kvartetten,
            det vill säga FN, EU, USA och Ryssland, efter det palestinska
            parlamentsvalet 2006 slog fast att den palestinska regeringen
            måste erkänna staten Israels rätt att existera, ställa sig bakom
            alla avtal mellan Israel och PLO samt avsäga sig våld som medel
            för att uppnå politiska mål.
          </note>
          <note>
            När Osloavtalet slöts i september 1993 mellan PLO och Israel
            ställdes krav på att PLO skulle ändra de artiklar i den palestinska
            nationella stadgan som förnekade Israels rätt att existera. År
            1998 togs till exempel artikel 9 och artikel 15 bort från 1968
            års palestinska nationella stadga. Trots detta ligger samma nationella
            stadgar kvar på en rad olika officiella myndighetssidor och Facebooksidor
            för den palestinska myndigheten.
          </note>
          <note>
            Man kan alltså med fog anta att överenskommelsen från 1993 aldrig
            egentligen har varit aktuell för den palestinska sidan att följa.
            Det övergripande målet från palestiniernas sida om att förinta
            staten Israel och att ingen judisk stat ska få existera kvarstår
            inom den palestinska myndigheten. Detta styrks också av väldigt
            många andra händelser, uttalanden och ageranden.
          </note>
          <note>
            Att Hamas inte ställer sig bakom de avtal som slöts mellan PLO
            och Israel är väldigt uppenbart för var och en. Men inte heller
            Fatah står till fullo bakom avtalen. Det framgår tydligt när man
            talar om Israel som en judisk stat, vilket varit avsikten hela
            tiden sedan Unscops förslag 1947 om bildandet av en arabisk och
            en judisk stat ur det kvarvarande brittiska Palestinamandatet.
          </note>
          <note>
            I en intervju med en Washingtonbaserad Mellanösternnyhetssajt
            för några år sedan deklarerade president Abbas att man inte kommer
            att erkänna en så kallad judisk stat på grund av att man erkänt
            Israel sedan Osloavtalet på Arafats och Rabins tid.
          </note>
          <note>
            Det är alltså tomma ord man målar upp och ett dubbelspel man
            kör för västvärldens länder för att erhålla erkännanden och miljardbelopp
            i bistånd. Och den svenska regeringen är så naiv att den går rätt
            i fällan.
          </note>
          <note>
            Herr talman! Det är inte bara korruptionen som är omfattande
            hos den palestinska myndigheten. Antisemitismen och hyllandet
            av terrorhandlingar är högst påtagliga. Låt mig ta några exempel
            för att åskådliggöra detta.
          </note>
          <note>
            I textboken Grunderna för tron i islamiska studier , utgiven
            av det palestinska utbildningsministeriet, skriver man: Kampen
            mot judarna och segern över dem: Allahs budbärare har redan meddelat
            slutet för judarnas förtryck av landet och avlägsnandet av deras
            korruption och erövring av det. Vidare skriver man: Guds budbärare
            sade att uppståndelsen inte kommer att komma förrän muslimerna
            bekämpar judarna. Muslimerna kommer att döda dem, och när en jude
            gömmer sig bakom en klippa eller ett träd säger klippan eller
            trädet: O muslim, o Guds dyrkare, det finns en jude bakom mig,
            kom och döda honom.
          </note>
          <note>
            I palestinsk barn-tv från den 22 mars 2013 framställde man judarna
            som grisars avkommor och att de mördar barn med gevär och skär
            av armar och ben med sten och knivar samt våldtar kvinnor i kvartershörnen.
            Man ställer frågan var Jihadkrigarna befinner sig och var rädslan
            för Allah finns i Jerusalem som är befläckat av sionisterna.
          </note>
          <note>
            Alla förstår givetvis att när unga barn och elever pådyvlas sådant
            här odlas hat. Och det är tydligen precis vad den palestinska
            myndigheten vill. För trots avtalet från 1993, där ett av kraven
            var att ta avstånd från terrorism och andra typer av våld, har
            man gjort precis tvärtom.
          </note>
          <note>
            I palestinsk tv hyllar man kontinuerligt personer som har begått
            terrordåd. Antisemitiska budskap om en bättre värld utan Israel
            och judar får också spridas i palestinsk tv. Den 9 januari 2012
            sändes via tv firandet av Fatahs bildande. Den palestinska myndighetens
            officiella mufti talade då om vårt krig mot apornas och grisarnas
            ättlingar.
          </note>
          <note>
            Den palestinska myndigheten inte bara uppmuntrar till terrordåd
            utan belönar även personer som dödar judar genom att under deras
            tid i israeliska fängelser ge dessa personer en månadslön som
            är fyra gånger högre än vad palestinier tjänar på arbeten i områden
            som är kontrollerade av den palestinska myndigheten.
          </note>
          <note>
            Herr talman! Konflikten med Israel består inte i bråk kring ett
            eget land. I samband med att det brittiska Palestinamandatet upphörde
            1948 hade araberna redan, 1922, fått en egen stat i Jordanien
            som blev självständigt 1946. Det var uppenbart inte tillräckligt
            eftersom man omedelbart när Israel utropade självständighet anföll
            Israel. Konflikten grundar sig i stället på självaste existensen
            av staten Israel och existensen av en judisk stat. Slutmålet är
            att eliminera den judiska staten och etablera en palestinsk stat
            på hela området. Demoniseringen och avhumaniseringen av sionisterna,
            judarna allmänt och Israel särskilt och bosättarna över allt annat,
            fortsätter. Terrorister framställs som hjältar och förebilder.
          </note>
          <note>
            Jag anser att varje regering har skyldighet att med emfas fördöma
            och bekämpa terrorn, oavsett var den inträffar och vilka offren
            är. Tyvärr sker detta inte i dag med vare sig nuvarande socialistisk
            eller tidigare borgerlig regering. Jag kan konstatera att jag
            och mitt parti för tillfället tyvärr tillhör en minoritet i riksdagen
            som står upp för staten Israel och det judiska folket.
          </note>
          <note>
            Jag står naturligtvis bakom samtliga våra reservationer i detta
            betänkande, men jag yrkar bifall till reservation 8.
          </note>
          <note>
            Jag ber om ursäkt för att jag överskred min anmälda talartid.
          </note>
          <note>
            I detta anförande instämde Julia Kronlid (SD).
          </note>
          <note type="speaker">
            Anf. 42 LOTTA JOHNSSON FORNARVE (V):
          </note>
          <note>
            Herr talman! Jag tänkte flytta fokus till en konflikt som har
            pågått alltför länge och som debatteras alltför lite, nämligen
            den om Västsahara. Jag yrkar bifall till reservation nr 13.
          </note>
          <note>
            Den 5 december 2012 beslutade riksdagen att Sverige snarast bör
            erkänna Sahariska arabiska demokratiska republiken – Västsahara
            – som en fri och självständig stat. Riksdagen beslutade också
            att Sverige bör verka för detta även inom EU. Beslutet var ett
            resultat av många års arbete, både i och utanför riksdagen, för
            ett svenskt erkännande. Vänsterpartiet har under flera år lagt
            fram förslag om att Sverige bör erkänna Västsahara och stod bakom
            förslaget.
          </note>
          <note>
            Trots riksdagens tydliga beslut väntar vi fortfarande på att
            regeringen ska verkställa det. Den borgerliga regeringen valde
            att förhala riksdagens beslut, och den nuvarande regeringen meddelade
            i januari 2016 att man inte kommer att följa riksdagens beslut.
            Vänsterpartiet anser att det är mycket uppseendeväckande att regeringen
            väljer att gå emot ett tydligt tillkännagivande från riksdagen.
          </note>
          <note>
            Genom beslutet 2012 har riksdagen gjort sitt ställningstagande
            och tillkännagivit sin mening, och vi har därför inte sett någon
            anledning att efter beslutet 2012 göra nya yrkanden i riksdagen
            om ett erkännande av Västsahara. Vänsterpartiet har i stället
            sedan 2012 arbetat för att regeringen ska följa riksdagens beslut,
            och det kommer vi att fortsätta göra till dess regeringen väljer
            att respektera riksdagens ställningstagande och erkänna Västsahara.
          </note>
          <note>
            Jag besökte nyligen de västsahariska flyktinglägren i Saharaöknen
            i södra Algeriet, där människor bott under svåra förhållanden
            i över 40 år. Alla jag mötte, från kvinnan i tältet till den västsahariska
            utrikesministern, uttryckte en förhoppning om att Sverige som
            första västland ska gå i spetsen och erkänna Västsahara. Ett erkännande
            skulle ge det luttrade västsahariska folket en ökad tro på framtiden
            och befästa fred och säkerhet i regionen. Det skulle också flytta
            fram Västsaharas position i förhandlingarna.
          </note>
          <note>
            Beslutet att inte erkänna grundar sig på en utredning av Fredrik
            Florén som till stora delar är hemligstämplad. Det finner jag
            anmärkningsvärt. Jag har svårt att acceptera att varken jag som
            riksdagsledamot eller journalister och opinionsbildare får tillgång
            till detta viktiga dokument.
          </note>
          <note>
            Nyligen avslutade ett stort antal politiska fångar från Västsahara
            en hungerstrejk som resulterade i att en fånge avled. Dessa fångar
            är dömda i militärdomstol, efter tortyr, till mellan 20 års och
            livstids fängelse. Västsaharier som bor kvar i den ockuperade
            delen av landet utsätts för systematiska och väl dokumenterade
            brott mot de mänskliga rättigheterna, vilket bekräftas av bland
            annat Amnesty International och Human Rights Watch.
          </note>
          <note>
            Av Floréns sammanfattning framgår att utredaren inte har besökt
            det ockuperade Västsahara. Det finns anledning att fråga sig hur
            rapportören kunnat skapa sig en korrekt bild av läget i det ockuperade
            Västsahara utan att ha besökt området. Fredrik Florén har inte
            heller träffat representanter för Afrikanska unionen. Västsahara
            – eller Sahariska arabiska demokratiska republiken , SADR – är
            medlem i unionen, som är en mycket viktig politisk aktör för regionalt
            samarbete i Afrika. Även detta anser jag vara en brist i rapporten.
          </note>
          <note>
            Påståenden om att kriterier för folkrättsliga grunder saknas
            för ett erkännande har en central plats i den del av utredningen
            som är offentlig och har även framförts av utrikesministern i
            olika sammanhang. Så sent som i november skrev tre av världens
            främsta experter inom internationell rätt och folkrätt på DN Debatt
            att folkrätten inte hindrar ett erkännande av Västsahara; tvärtom
            är de legala förutsättningarna liknande dem som fanns när vi erkände
            Bosnien och Hercegovina, Kroatien och Palestina. Det är mycket
            anmärkningsvärt att en ensam utredare kommer fram till motsatsen.
            Det är också anmärkningsvärt att regeringen fattar sitt beslut
            mot bakgrund av en utredning med så stora brister.
          </note>
          <note>
            Margot Wallström sa i vår senaste interpellationsdebatt att Sverige
            stöder säkerhetsrådets beslut samt de förnyade ansträngningar
            som nu görs för att finna en rättvis, varaktig och ömsesidigt
            acceptabel politisk lösning som tillgodoser västsahariernas rätt
            till självbestämmande. Men det är uppenbart att Marocko inte är
            intresserat av någon gemensam lösning. Marocko gör i stället allt
            för att sabotera och försvåra FN:s arbete.
          </note>
          <note>
            Under våren har Marocko trappat upp konflikten sedan FN:s generalsekreterare
            använde begreppet ”ockupation” för att beskriva Marockos just
            ockupation av Västsahara. En stor demonstration, där även regeringsrepresentanter
            deltog, ordnades i Rabat i Marocko. Bilder av Ban Ki Moon revs
            sönder, och slagord skreks mot honom som person. Efter det har
            Marocko stängt ned viktiga FN-funktioner i Västsahara och krävt
            att 84 internationella FN-tjänstemän lämnar landet. Sverige bör
            fördöma Marockos agerande mot FN:s generalsekreterare och mot
            FN som institution samt arbeta för att vapenvilan som råder inte
            bryts.
          </note>
          <note>
            I 23 år har säkerhetsrådet försökt genomföra en avkolonialiseringsplan
            för Västsahara, en plan som accepterades av både Polisario Front
            och Marocko 1991. Det är en katastrof att omvärlden har låtit
            ockupationen pågå i så många år. Om Marocko vägrar förhandla måste
            säkerhetsrådet till slut agera. FN:s säkerhetsråd kan använda
            sig av kap. 7 i FN-stadgan och därmed tvinga fram en lösning och
            fastställa datum för folkomröstningen. Det är viktigt att Sverige
            agerar med kraft och aktivt medverkar till en sådan lösning.
          </note>
          <note>
            Det är också viktigt att Sverige agerar för att FN:s övervakningsstyrka
            Minursos mandat utvidgas till att även omfatta de mänskliga rättigheterna.
            Det är likaså viktigt att Sverige försvarar Västsaharas rätt till
            sina naturresurser. Mot den bakgrunden är det märkligt att Sverige
            ansluter sig till EU-ländernas överklagan av EU-domstolens beslut
            att upphäva alla handelsavtal med Marocko som inkluderar produkter
            från den del av Västsahara som Marocko ockuperar. Sverige bör
            garantera att folkrätten respekteras och fortsatt verka för att
            exkludera västsahariska varor ur handelsavtal med Marocko.
          </note>
          <note>
            Slutligen måste det humanitära stödet till flyktinglägren öka,
            särskilt mot bakgrund av att lägren under hösten 2015 drabbades
            av en svår naturkatastrof som gjorde att 11 000 familjer blev
            hemlösa. Stöd behövs dock även till den del av Västsahara som
            är befriat och under Polisarios egen kontroll.
          </note>
          <note type="speaker">
            Anf. 43 ROBERT HALEF (KD):
          </note>
          <note>
            Herr talman! Det är nu över hundra år sedan folkmordet 1915 ägde
            rum. Över 1,5 miljoner kristna dödades. Det var syrianer, armenier,
            assyrier, kaldéer och pontiska greker som blev systematiskt dödade
            under Ottomanska rikets sönderfall i nuvarande Turkiet. De dödades
            på grund av sin etnicitet och på grund av sin kristna tro. Målet
            var att åstadkomma ett land med en enda etnicitet och med islam
            som religion. År 2010 erkände Sveriges riksdag folkmordet 1915,
            och över 40 andra länder har erkänt det.
          </note>
          <note>
            Herr talman! Nu pågår det ett nytt folkmord i Syrien och Irak
            på ättlingarna till offren för folkmordet 1915. För första gången
            på över 1 700 år ringer inte kyrkklockorna i området, och kristna
            invånare vågar inte längre fira kristna högtider och traditioner.
          </note>
          <note>
            Herr talman! Den så kallade arabiska våren startade för cirka
            sex år sedan i Tunisien. Det började som en folkresning mot sociala
            orättvisor, korruption och envåldshärskare men har utvecklats
            till ett pågående inbördeskrig om makten i ett flertal länder
            i Nordafrika och Mellanöstern. Miljontals människor har tvingats
            på flykt, och flera hundra tusen har dödats.
          </note>
          <note>
            Mitt i den pågående kampen om regeringsmakten, där sunni- och
            shiamuslimer gör maktanspråk med hjälp av trosfränder i länder
            från regionen, har islamistiska terrorgrupper fått utrymme att
            växa. Terrorgruppen Islamiska staten har utropat ett kalifat i
            delar av Syrien och Irak. Man styr nu över stora landområden.
          </note>
          <note>
            Islamiska statens mål är ett islamistiskt samhälle byggt på en
            extremistisk tolkning av islam. Mitt i denna kaotiska situation
            pågår ett nytt folkmord och en systematisk utrensning av de kristna
            invånarna som fördrivs med våld från sina hemtrakter i Syrien
            och Irak. Tvångskonvertering, mord och kidnappning används som
            vapen. Kvinnor och barn våldtas och säljs som sexslavar. Kulturhistoriska
            byggnader, kyrkor och kloster förstörs och deras egendom konfiskeras
            av Islamiska staten.
          </note>
          <note>
            Herr talman! Efter flera år av systematisk förföljelse har antalet
            kristna invånare i Irak och Syrien decimerats. Över 2 miljoner
            kristna invånare har med våld tvingats att fly från sina hem.
            Under juni och juli 2014 tvingades över 200 000 kristna invånare
            och flera hundra tusen yazidier att lämna Iraks största stad Mosul
            och Nineveregionen under bara några dagar. De ställdes inför ett
            ultimatum av Islamiska staten att konvertera till islam eller
            dö. Islamiska staten hade markerat alla kristnas hus för att därefter
            förgripa sig på dem. De kristna tvingades på flykt till den kurdiska
            regionen i norra Irak. De lever nu där som flyktingar under svåra
            förhållanden. Jag har personligen besökt området och sett vilken
            fruktansvärd misär som de lever i.
          </note>
          <note>
            Herr talman! Gärningar som dagligen begås mot kristna invånare
            och andra etnoreligiösa minoriteter i avsikt att helt eller delvis
            förinta deras existens uppfyller kriterierna för folkmord i FN:s
            folkmordskonvention från 1948.
          </note>
          <note>
            Den 4 februari röstade Europaparlamentet igenom en resolution
            på initiativ av Kristdemokraternas EU-parlamentariker Lars Adaktusson.
            I resolutionen konstateras att Islamiska statens övergrepp på
            minoriteter såsom syrianer, kaldéer, assyrier och armenier liksom
            yazidier i Irak och Syrien är folkmord. Resolutionen antogs i
            stor majoritet där man kallar övergreppen vid dess rätta namn,
            nämligen folkmord.
          </note>
          <note>
            Det var ett historiskt beslut som förhoppningsvis ska leda till
            att de utsatta ska få stöd och hjälp att leva i fred och frihet
            och i demokrati. Representanthuset i den amerikanska kongressen
            har under mars månad också erkänt det pågående folkmordet. Senaten
            i USA kommer senare under året att ta ställning i folkmordsfrågan
            och förhoppningsvis kommer även den att erkänna folkmordet. Dessutom
            har nationella parlament börjat att agera och ta sitt politiska
            ansvar. Exempelvis både Litauens och Irlands parlament har erkänt
            folkmordet.
          </note>
          <note>
            Herr talman! Det som är underligt och som jag inte kan acceptera
            är den svenska regeringens ovilja att erkänna folkmordet. Trots
            alla rapporter om de systematiska övergreppen i syfte att förinta
            kristna i Syrien och Irak vägrar regeringen att erkänna folkmordet.
            Detta gör mig djupt besviken. Därför undrar jag: Vad väntar Sveriges
            regering egentligen på, och vad krävs för att regeringen ska erkänna
            det pågående folkmordet?
          </note>
          <note>
            Dagligen bevittnas folkrättsbrott via sociala medier, tv-nyheter
            och så vidare där Islamiska staten berövar människor livet för
            att de är kristna och man vill förinta dem och förvisa dem från
            området. Offentlig halshuggning, människor som bränns levande
            och vittnen som dagligen berättar om hemskheter som de utsatts
            för verkar inte vara bevis nog för den svenska regeringen och
            riksdagen.
          </note>
          <note>
            Alla de tusentals flyktingar som sökt asyl i vårt land och som
            flytt undan denna hemska terror vittnar om de grymheter som pågår.
            De ljuger inte om den situation som råder. Det finns tillräckligt
            med bevis på att Islamiska statens övergrepp på kristna och yazidier
            är ett folkmord.
          </note>
          <note>
            Herr talman! Sveriges regering och alla andra riksdagspartier
            förutom Kristdemokraterna, Liberalerna och Sverigedemokraterna
            tror sig veta bättre än Europaparlamentet och det amerikanska
            representanthuset i kongressen. Dessa partier väljer av någon
            anledning att blunda för verkligheten och vägrar i dag att erkänna
            folkmordet och yrkar således avslag på min motion om ett erkännande
            av folkmordet.
          </note>
          <note>
            Till Sveriges regering och till de partier som i dag vägrar att
            erkänna folkmordet vill jag säga följande.
          </note>
          <note>
            Svik inte de drabbade och hjälplösa! De behöver vår solidaritet
            och hjälp för att överleva.
          </note>
          <note>
            Svik inte alla de nya svenskar och deras familjer som har drabbats
            och som fortfarande dagligen utsätts för övergrepp!
          </note>
          <note>
            Ta ert politiska ansvar och kalla saker för deras rätta namn!
          </note>
          <note>
            Att kalla övergreppen för folkmord har betydelse och förpliktar
            till internationell handling.
          </note>
          <note>
            Herr talman! Sverige tar ett stort humanitärt ansvar, och det
            är jag stolt över. Men solidaritet och medmänsklighet är inte
            bara humanitärt stöd eller att ha en human flyktingpolitik. I
            vissa situationer krävs det fler modiga politiska beslut för att
            hjälpa drabbade på plats.
          </note>
          <note>
            Här saknar jag handlingskraft från Sveriges regering som i dag
            gömmer sig bakom juridiska begrepp medan EU-parlamentet, den amerikanska
            kongressen och andra nationella parlament agerar och erkänner
            folkmordet.
          </note>
          <note>
            Genom att erkänna folkmord följer en skyldighet att ingripa humanitärt
            och militärt och även ställa ansvariga inför rätta och döma de
            m för brott mot mänskligheten. Offren och deras anhöriga får då
            upprättelse och historisk bekräftelse. Inte minst kan ett internationellt
            agerande avskräcka framtida folkmord.
          </note>
          <note>
            Europaparlamentets beslut om erkännande av pågående folkmord
            har dessutom väckt hopp om en ny framtid hos de drabbade som vill
            återvända till sina hemtrakter. Men det kräver att FN:s säkerhetsråd
            tar sitt ansvar och slår ut Islamiska staten och säkrar de drabbades
            områden.
          </note>
          <note>
            Herr talman! Det är viktigt att även FN erkänner det systematiska
            dödandet som ett folkmord. Det skulle aktivera FN-principen om
            responsibility to protect, som innebär en kollektiv skyldighet
            för världssamfundet att vidta de åtgärder som krävs för att skydda
            utsatta grupper. Med andra ord: För att åstadkomma ett samlat
            internationellt agerande krävs att folkmordsfrågan lyfts i FN:s
            säkerhetsråd för beslut.
          </note>
          <note>
            Herr talman! Ett stort ansvar vilar på var och en av oss politiker,
            och inte minst på regeringen, för att uppmärksamma folkmordet
            som nu pågår mot kristna minoriteter i Syrien och Irak.
          </note>
          <note>
            För att få till ett folkrättsligt bindande folkmordsbeslut i
            FN:s säkerhetsråd måste nationella regeringar ta sitt ansvar och
            agera politiskt och lyfta frågan till FN:s säkerhetsråd. Efter
            ett erkännande har FN en skyldighet att ingripa militärt och hänskjuta
            skyldiga till internationella brottmålsdomstolen i Haag för att
            döma de skyldiga som begår folkrättsbrott.
          </note>
          <note>
            Herr talman! Jag har skrivit denna motion som diskuteras i dag
            för att Sveriges riksdag och regering ska agera för att rädda
            liv.
          </note>
          <note>
            Det krävs handling från FN:s säkerhetsråd för att skydda de utsatta
            minoriteterna.
          </note>
          <note>
            För att lyfta denna viktiga fråga och för att få regeringen att
            agera har jag lämnat in två skriftliga frågor till utrikesministern
            under de senaste månaderna – detta för att följa utvecklingen
            efter besluten i EU-parlamentet och i den amerikanska kongressen
            om ett erkännande av folkmordet.
          </note>
          <note>
            Jag har frågat utrikesministern om hon kommer att verka för att
            regeringen och FN:s säkerhetsråd erkänner folkmordet på kristna
            och andra etnoreligiösa minoriteter. Jag har därefter ytterligare
            ställt liknande frågor till utrikesministern under frågestunden
            i kammaren.
          </note>
          <note>
            Herr talman! Utrikesministerns svar på mina frågor är en stor
            besvikelse. Regeringen vill inte ta sitt politiska ansvar och
            verka för att skydda de folkgrupper som utsätts för folkmord.
            Margot Wallström är inte redo att erkänna folkmordet, men hon
            erkänner att det pågår grova övergrepp på etnoreligiösa minoriteter.
          </note>
          <note>
            Regeringen har ännu inte bestämt sig för den juridiska benämningen
            på övergreppen, och medan regeringen söker en juridisk benämning
            på övergreppen dödas människor varje dag på grund av sin religiösa
            tillhörighet eller trosinriktning. Regeringen vägrar i dag att
            kalla övergreppen för folkmord, trots alla bevis och dokumentationer.
            Senast i veckan hittades mer än 50 massgravar i Irak i områden
            som tidigare kontrollerades av Islamiska staten.
          </note>
          <note>
            Herr talman! Vi behöver agera nu för att rädda liv. Jag förväntar
            mig att Sveriges regering lyfter frågan till FN:s generalförsamling
            för att frågan ska föras vidare till FN:s säkerhetsråd. Som FN-medlem
            kan Sveriges regering begära att frågan förs upp direkt på säkerhetsrådets
            dagordning.
          </note>
          <note>
            Herr talman! I Europaparlamentet röstade alla svenska EU-parlamentariker,
            bortsett från Vänsterpartiets ledamot, för ett erkännande. Jag
            trodde att det var en självklarhet att de svenska politiska partier
            som röstat för ett erkännande i Europaparlamentet skulle rösta
            på samma sätt i Sveriges riksdag. Tyvärr kan vi konstatera att
            majoriteten av riksdagspartierna i dag vägrar att erkänna pågående
            folkmord och inte har något intresse av att verka för att stoppa
            terrororganisationen Islamiska statens övergrepp på kristna och
            andra etnoreligiösa minoriteter. Dessa riksdagspartier tar inte
            sitt politiska ansvar för att stoppa övergreppen utan skjuter
            ifrån sig det politiska och moraliska ansvaret genom att inte
            hitta rätt juridisk benämning för de grova övergrepp och folkrättsbrott
            som pågår. De anser även att riksdagen inte är rätt forum för
            folkmordsfrågor, medan andra nationella parlament, Europaparlamentet
            och den amerikanska kongressen erkänner det pågående folkmordet.
          </note>
          <note>
            Herr talman! Just nu, medan vi diskuterar frågan i kammaren,
            pågår folkmord på kristna i Syrien och Irak. De kristnas centrum,
            där kristendomen föddes, håller på att tömmas på kristendom. De
            fruktansvärda gärningar som Islamiska staten dagligen utsätter
            kristna och andra etnoreligiösa minoriteter för måste stoppas,
            och de skyldiga måste ställas till ansvar.
          </note>
          <note>
            Herr talman! Folkmordet måste stoppas. Allt annat vore ett historiskt
            svek. Kalla förföljelsen och övergreppen vid deras rätta namn,
            nämligen folkmord!
          </note>
          <note>
            I dag har ni chansen att rösta för att rädda tusentals liv. Ni
            har chansen att ge de utsatta en ny möjlighet att återvända till
            sina hem. Ni har chansen att lagföra dem som begår dessa fruktansvärda
            övergrepp. Det minsta vi kan göra för de drabbade är att erkänna
            övergreppen som folkmord, verka för att FN:s säkerhetsråd erkänner
            folkmordet och kräva internationell handling för att stoppa denna
            mänskliga tragedi.
          </note>
          <note>
            Jag yrkar bifall till Kristdemokraternas reservationer 5 och
            6.
          </note>
          <note>
            (ANDRE VICE TALMANNEN: Jag får uppmärksamma ledamoten på att
            den använda talartiden överskred den anmälda med över 50 procent.)
          </note>
          <note type="speaker">
            Anf. 44 KERSTIN LUNDGREN (C) replik:
          </note>
          <note>
            Herr talman! Jag uppskattar starkt Robert Halefs engagemang för
            de förföljda kristna i Mellanöstern. Robert Halefs röst är viktig
            för att lyfta fram det som händer de kristna i Mellanöstern.
          </note>
          <note>
            Det finns skäl, tycker jag, att i den här debatten vara tydlig
            med att Centerpartiet röstade för detta i Europaparlamentet. Vår
            hållning är att det begås folkmord. Men det är inte upp till den
            här kammaren, inte upp till riksdag och regering att döma. För
            detta har vi domstolar. Blanda inte bort bilden vad gäller vår
            hållning!
          </note>
          <note>
            Centerpartiet anser att folkmord pågår. Och det pågår, herr talman,
            fastän andra parlament har röstat för det som Robert Halef föreslår.
            Både USA och Storbritannien, två permanenta medlemmar i säkerhetsrådet,
            har röstat så. Trots det pågår folkmordet nu, som Robert Halef
            säger. Då kan vi fundera på om det Robert Halef vill, nämligen
            att riksdagen ska döma och inte överlämna åt domstolarna att göra
            det, innebär någon skillnad i sak. Det är min ena fråga. Vilken
            skillnad blir det om riksdagen dömer och inte överlåter det till
            domstolar?
          </note>
          <note>
            Sedan undrar jag naturligtvis: Har inte FN:s säkerhetsråd redan
            fått direktiv eller uppmaningar att överlämna frågan till ICC?
          </note>
          <note type="speaker">
            Anf. 45 ROBERT HALEF (KD) replik:
          </note>
          <note>
            Herr talman! Svaret på den sista frågan är att FN:s säkerhetsråd
            ännu inte har fått fråga n om erkännande av folkmordet på kristna
            och andra etnoreligiösa minoriteter i Syrien och Irak på sitt
            bord. Det är just därför jag har skrivit denna motion, och det
            var därför Kristdemokraterna drev igenom den här frågan i en resolution
            i EU-parlamentet. Vi vill att den ska komma upp på bordet i FN:s
            säkerhetsråd för beslut som förpliktar FN att agera internationellt
            för att slå ut IS och därmed också bidra med det som behövs för
            att säkra kristnas och andra etnoreligiösa gruppers överlevnad
            i Syrien och Irak.
          </note>
          <note>
            När det gäller Centerpartiets hållning i EU-parlamentet nämnde
            jag tidigare att samtliga partier i Sveriges riksdag förutom Vänsterpartiet
            röstade för denna resolution. Jag undrar dock om Kerstin Lundgren
            har läst resolutionen. Där står att nationella parlament förväntas
            ta sitt ansvar och agera för att folkmordsfrågan ska föras vidare.
            Jag tycker inte att Kerstin Lundgrens ställningstagande i kammaren
            i dag är förenligt med den resolution som antogs i EU-parlamentet.
          </note>
          <note>
            Om vi i Sveriges riksdag uppmanar vår regering att lyfta frågan
            till FN:s säkerhetsråd kommer frågan att diskuteras. När säkerhetsrådet
            kommit till samma slutsats som Europaparlamentet och den amerikanska
            kongressen kommer även Internationella brottmålsdomstolen att
            agera i frågan.
          </note>
          <note>
            Men det är ett folkmord som pågår nu. Det krävs handling i dag.
            Vi ska inte föra frågan till Internationella brottmålsdomstolen
            för utredning , utan handling krävs i dag. Därför vill vi att
            Sveriges regering agerar i FN:s säkerhetsråd för ett erkännande
            och agerande.
          </note>
          <note type="speaker">
            Anf. 46 KERSTIN LUNDGREN (C) replik:
          </note>
          <note>
            Herr talman! Nog är det väl så att Sverige agerar. Centerpartiet
            agerar. Vi har varit tydliga i denna debatt, och vi är tydliga
            i vårt utlåtande. Vi anser att frågan ska föras till säkerhetsrådet
            för att därifrån överlämnas till antingen ICC eller en särskild
            tribunal. Vi är tydliga med att om det finns personer i Sverige
            som har deltagit i folkmord ska de dömas enligt våra lagar, inte
            genom beslut i Sveriges riksdag. Sådan är vår konstitutionella
            ordning, och det är vår utgångspunkt.
          </note>
          <note>
            Jag kan inte låta bli att fundera. Jag hör vilken tilltro som
            finns till säkerhetsrådet, men det är ju först när man hittar
            fram till en lösning som frågan hamnar direkt på säkerhetsrådets
            bord. Det faktum att EU har uppmanat säkerhetsrådet att föra frågan
            till ICC är en tydlig signal. FN dömer inte, och säkerhetsrådet
            dömer inte heller. De överlämnar till domstol eller en tribunal
            att pröva detta.
          </note>
          <note>
            Herr talman! Vi har faktiskt beslut i ett antal parlament, men
            h ar vi sett någon skillnad? Har folkmordet stoppats? Är det ett
            exempel som löser de problem vi ser? Om Robert Halef har uppfattat
            den bilden vore det intressant att få ta del av det. Det finns
            ju exempel: Europaparlamentet, USA:s kongress och UK har gjort
            det Robert Halef säger att man vill göra. Risken är att det bara
            är ett plakat.
          </note>
          <note type="speaker">
            Anf. 47 ROBERT HALEF (KD) replik:
          </note>
          <note>
            Herr talman! Tack, Kerstin Lundgren! När FN:s säkerhetsråd fattar
            ett beslut om att det pågår ett folkmord finns det en skyldighet
            att agera. Det finns i folkmordskonventionen en skyldighet att
            förhindra, att agera och att förebygga så att det inte ska förekomma.
            FN:s säkerhetsråd har ett stort ansvar att agera militärt för
            att slå ut denna ondska, Islamiska staten, som vi talar om.
          </note>
          <note>
            Herr talman! Jag tror att Kerstin Lundgren blandar ihop frågorna.
            Sveriges utrikesminister har tidigare som svar på vissa frågor
            som jag ställt till henne i den här frågan hänvisat till att Sverige
            har hänskjutit frågan till FN:s säkerhetsråd. Här måste vi skilja
            på frågorna. Sverige har hänskjutit frågan om Syriens regims ansvar
            för det som händer i Syrien till FN:s säkerhetsråd.
          </note>
          <note>
            Vi talar om pågående folkmord som är dokumenterat och bevisat.
            Europaparlamentet och den amerikanska kongressen har kommit till
            denna slutsats. Då ställer jag som riksdagsman och Kristdemokraterna,
            Liberalerna och Sverigedemokraterna krav på att Sveriges regering
            ska agera och lägga denna fråga på FN:s säkerhetsråds bord för
            diskussion och beslut för att kunna stoppa folkmordet och dödandet
            som sker av kristna och andra etnoreligiösa folkgrupper.
          </note>
          <note type="speaker">
            Anf. 48 HANS LINDE (V) replik:
          </note>
          <note>
            Herr talman! Jag ska erkänna att jag inte hade tänkt ta replik
            på Robert Halef. Men när Robert Halef väljer att nu upprepade
            gånger säga rent felaktiga saker i talarstolen har jag inte så
            mycket val. Robert Halef har nu vid upprepade tillfällen sagt
            att Vänsterpartiet inte röstade för resolutionen i EU-parlamentet.
            Det är inte sant. Vår EU-parlamentariker Malin Björk röstade för
            resolutionen. Där har du fel, Robert.
          </note>
          <note>
            När jag ändå har ordet vill jag passa på att säga att det är
            någonting i Kristdemokraternas retorik som inte riktigt håller
            ihop. Robert Halef säger gång på gång att vi måste agera. Jag
            håller helt med om att vi måste agera för att stoppa våldet i
            Syrien och Irak och agera för att ge dem som flyr en fristad.
            Den slutsatsen drar inte Kristdemokraternas. Ni gör nu det yttersta
            för att förhindra att människor ska kunna fly och få en fristad.
          </note>
          <note>
            Kristdemokraterna har ställt sig bakom det avtal som EU har tecknat
            med Turkiet. Det innebär att de assyrier, syrianer, yazidier och
            andra som flyr undan Daishs våld möter en stängd turkisk gräns.
            Lyckas de ta sig över den gränsen är risken överhängande att de
            antingen skickas tillbaka eller sätts i interneringsläger i olika
            delar av Turkiet. Det är en politik som Kristdemokraterna aktivt
            har stött. Ni har stött att man ska skicka mångmiljardbelopp till
            Erdo ğan för att han ska agera gränspolis för EU.
          </note>
          <note>
            Jag har svårt att förstå det. Vi vet att vi förr i Sveriges historia
            har öppnat vårt land och erbjudit en fristad för assyrier, syrianer,
            kaldéer och armenier i vårt land. Jag ser i min hemstad alla de
            assyrier, syrianer och kaldéer som är en viktig del av min stad.
            Jag ser den nyinvigda syrisk-ortodoxa kyrkan S:t Gabriel i Göteborg
            som är en viktig del av min stad.
          </note>
          <note>
            Vi har erbjudit en fristad förut. Varför kan vi inte göra det
            igen, Robert Halef? Varför ska vi stänga gränsen för dem som flyr
            utan folkmordet?
          </note>
          <note type="speaker">
            Anf. 49 ROBERT HALEF (KD) replik:
          </note>
          <note>
            Herr talman! Tack, Hans Linde! Jag är tacksam för ditt engagemang
            för min folkgrupp och för våra fri- och rättigheter i Turkiet,
            Syrien, Libanon, Irak och så vidare. Du har länge varit engagerad
            i de frågorna. Enligt den rapport jag har fått har vänsterblocket
            i EU-parlamentet inte röstat för resolutionen. Det är vad jag
            utgår ifrån.
          </note>
          <note>
            Om vi tittar på flyktingsituationen gäller Dublinöverenskommelsen
            nästan inte längre. Det är inte några länder som följer den. Vi
            har fått en ohållbar flyktingsituation där många länder i EU inte
            tar sitt ansvar. Från svensk sida gör vi vårt bästa. Jag är stolt
            över att vi har en human flyktingpolitik.
          </note>
          <note>
            Vi stänger inga gränser. Men vi behöver ha en kontrollerad flyktingsituation.
            Det är vad vi jobbar för. Det är inte så att vi stänger gränser.
            Vi säger inte nej till människor som söker asyl i vårt land. De
            som uppfyller kriterierna får stanna, och de som inte uppfyller
            kriterierna får lämna plats för dem som har rätt att komma undan
            all förföljelse och förtryck.
          </note>
          <note type="speaker">
            Anf. 50 HANS LINDE (V) replik:
          </note>
          <note>
            Herr talman! Det stämmer – vilket jag också upprepat i debatten,
            Robert Halef – att vänstergruppen i EU-parlamentet röstade nej.
            Det är jag den första att beklaga. Vi var mycket kritiska till
            det beslutet. Däremot valde vår EU-parlamentariker Malin Björk
            att gå emot sin egen grupp och rösta ja till resolutionen.
          </note>
          <note>
            Det gjorde hon för att vi tycker att denna fråga är så viktig.
            Vi tycker att det är viktigt att man slår fast att det är ett
            folkmord. Det är lite synd att Kristdemokraterna ignorerar och
            osynliggör det. Vi har i detta allvarliga läge inte riktigt råd
            att hålla på med den här typen av käbbel. Vi behöver jobba tillsammans
            för att stoppa folkmordet.
          </note>
          <note>
            Nej, Robert Halef, det ni förespråkar är inte en kontrollerad
            flyktingsituation. Ingen kan nog säga att det vi nu ser i Turkiet
            och får dagliga rapporter om med stängda gränser, interneringsläger
            och att människor sporadiskt skickas tillbaka från Turkiet skulle
            vara en kontrollerad flyktingsituation.
          </note>
          <note>
            Jag förstår inte denna oro. Vi tog ett enormt ansvar på 70-talet
            när många assyrier och syrianer kom till Sverige. I dag är det
            många av oss som är tacksamma. De har gjort vårt land rikare och
            bidragit till våra samhällen, vår politik, vår ekonomi och vårt
            föreningsliv. De är en viktig del av det svenska samhället i dag.
            Ingen skulle nog titta tillbaka och säga: De assyriska och syrianska
            flyktingarna som kom är en börda.
          </note>
          <note>
            Vi kan självklart igen erbjuda en fristad. Vi är ett av världens
            rikaste länder, Robert Halef. Jag förstår inte varför det är så
            viktigt för Kristdemokraterna att arbeta för att stänga gränserna.
            Vi har ett val. Om en tid här längre fram i vår ska vi rösta om
            vi ska begränsa möjligheten till familjeåterförening. Vad kommer
            Kristdemokraterna att säga då? Vill man splittra eller förena
            assyriska och syrianska familjer som kommer till Sverige från
            Syrien?
          </note>
          <note>
            Ni har till och med gått så långt att ni kräver att man ska upprätta
            interneringsläger vid den svenska gränsen. Varför ska en yazidisk
            kvinna som har flytt terrorn i Mellanöstern placeras i ett flyktingläger,
            ett interneringsläger utanför Malmö när hon kommer till Sverige?
          </note>
          <note type="speaker">
            Anf. 51 ROBERT HALEF (KD) replik:
          </note>
          <note>
            Herr talman! Svaret på sista frågan är att det är just för att
            kontrollera dem som kommer till vårt land. De som har rätt att
            få asyl kommer att få asyl och kommer att komma in i landet. Vi
            behöver kunna kontrollera den enorma tillströmning som åtminstone
            har varit under förra året.
          </note>
          <note>
            Vi är för en human flyktingpolitik. Enligt FN-konventionen finns
            det kriterier. De människor som uppfyller de kriterierna ska självklart
            få stan ­ na här oavsett de är syrianer, muslimer, kristna, yazidier,
            homosexuella, svarta, vita och så vidare. Det har absolut ingen
            betydelse. Alla människors lika, unika och okränkbara värde ska
            gälla i alla sammanhang.
          </note>
          <note>
            Vi har krig i Syrien, krig i Jemen och krig i en del nordafrikanska
            länder. Utöver det finns trafficking. Det är människor som har
            satt i system att tjäna pengar på att smuggla människor till Europa.
            Då är det väldigt viktigt att vi har en kontrollerad situation
            där vi släpper in de människor som har rätt till asyl. De som
            inte har rätt till asyl ska kunna avvisas redan vid gränsen. Det
            är vad vi försöker åstadkomma.
          </note>
          <note>
            Det handlar om att ha en fortsatt human flyktingpolitik. Självklart
            ska alla som flyr och har rätt till asyl kunna få stanna. Men
            det finns de som inte har rätt att stanna i Sverige och köpt sig
            biljetter av smugglare och andra. Det finns rätt många sådana.
            I dag finns uppåt 80 000 som har fått avslag på sina ansökningar.
          </note>
          <note>
            För att kunna förminska denna process ska man ha en kontrollerad
            flyktingpolitik så att de människor som har rätt att stanna, behöver
            tak över huvudet och flyr undan förföljelse ska få stanna i vårt
            land.
          </note>
          <note type="speaker">
            Anf. 52 MARIA ANDERSSON WILLNER (S):
          </note>
          <note>
            Herr talman! Mellanöstern och Nordafrika är en vidsträckt och
            folkrik region som rymmer allt mellan hopp och djupaste förtvivlan.
            Debatten i dag visar en del av allvaret och svårigheterna som
            på många sätt präglar regionen just nu. Betänkandet är omfattande,
            och det är mycket som jag skulle vilja lyfta fram. Men jag måste
            liksom övriga talare prioritera hårt.
          </note>
          <note>
            Den demokratiseringsprocess vi har sett i området har gått åt
            olika håll. Men när drömmar om demokrati förbyts i kaos och sönderfall
            måste vi stå kvar och stödja dem som fortfarande vill se utveckling,
            som vill drömma och som vill ha demokrati.
          </note>
          <note>
            Särskilt angeläget är det att fortsätta att stötta jämställdhet
            och kvinnors rättigheter. Det är inte okej att kvinnor och flickor
            drabbas hårdare av krig och konflikt eller att det offentliga
            rummet är mindre och framtidsutsikterna sämre för dem. Kvinnor
            kan vara centrala förändringsaktörer. Vi har ett stort ansvar
            för att synliggöra hur kvinnor och flickor drabbas och för att
            stödja arbetet för kvinnors rättigheter
          </note>
          <note>
            Herr talman! Västsahara är enligt FN det sista icke avkolonialiserade
            territoriet i Afrika. Marocko ockuperar två tredjedelar av Västsahara.
            Det är en ockupation som strider mot internationell rätt. Vi stöder
            regeringens uppfattning att västsaharierna i enlighet med folkrätten
            äger rätt till självbestämmande.
          </note>
          <note>
            Regeringen stöder FN:s arbete som syftar till att finna en rättvis
            och ömsesidigt godtagbar förhandlingslösning på konflikten i Västsahara.
            En sådan lösning måste tillgodose västsahariernas rätt till självbestämmande.
            Den senaste tidens utveckling i relationerna mellan FN och Minurso
            och Marocko är oroande. Vi hoppas på en snar normalisering med
            tanke på FN:s och Minursos centrala roll i Västsaharakonflikten.
            Regeringen ställer sig bakom FN:s säkerhetsråds förlängning av
            Minursos mandat i Västsahara. Det är centralt att den civila komponenten
            i Minurso snarast tillåts att återvända till Västsahara.
          </note>
          <note>
            Sverige har ökat det humanitära stödet till de västsahariska
            flyktinglägren. Utöver det omfattande kärnstöd som Sverige ger
            till UNHCR och World Food Programme beslutade Sida tidigare i
            år att öka det humanitära stödet till de västsahariska flyktingarna
            till drygt 15 miljoner kronor. Beslutet innebär att det svenska
            humanitära biståndet till västsahariska flyktingar under 2016
            förväntas bli det mest omfattande på flera år.
          </note>
          <note>
            Lösningen på konflikten måste vara politisk. Status quo är inte
            ett alternativ, och inte heller en militarisering. FN:s generalsekreterares
            initiativ för att hitta en politisk lösning på konflikten är mycket
            positivt. Vi ger fullt stöd till det arbete som utförs av generalsekreterarens
            särskilda sändebud för Västsahara, Christopher Ross.
          </note>
          <note>
            Internationellt samarbete är så mycket större än enbart relationer
            mellan stater. Västsaharafrågan är fortsatt viktig för Socialdemokraterna.
            Partiet är engagerat för Västsaharas folk och har kontakter med
            vårt systerparti Polisario och dess representanter i Sverige.
            Vi verkar fortsatt i enlighet med kongressbeslutet. Socialdemokraterna
            kommer också framöver att verka för att Marockos ockupation av
            Västsahara upphör.
          </note>
          <note>
            Avslutningsvis, herr talman: Tahirtorget blev symbolen för spirande
            demokratisk längtan. Men det blev också en plats där kvinnor upprepade
            gånger utsattes för sexuellt våld och sexuella trakasserier. Kvinnors
            möjlighet att delta i protesterna minskade, och deras tillgång
            till det offentliga rummet minskade. Vi ser det på fler ställen.
            Ett enigt utskott framhåller på flera ställen i betänkandet vikten
            av att främja kvinnors rättigheter varhelst de kränks. Mänskliga
            rättigheter är också kvinnors rättigheter – i krig och konflikt
            likaväl som i uppbyggnad och utveckling i samhället och i familjen,
            i Palestina, Irak, Syrien, Iran och Egypten.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 53 LOTTA JOHNSSON FORNARVE (V) replik:
          </note>
          <note>
            Herr talman! Tack, Maria, för att du tar upp Västsaharafrågan!
            Jag tycker att det är viktigt att vi debatterar den.
          </note>
          <note>
            Jag skulle vilja fråga dig hur du ser på folkomröstningen – den
            folkomröstning som det beslutades om 1991 och som båda parter
            då var överens om. Den är avgörande. Jag ser folkomröstningen
            som oerhört viktig för att man ska komma vidare i frågan. Då måste
            FN sätta ned foten och verkligen besluta om folkomröstningen så
            att den kommer till stånd. Hur ser du på det?
          </note>
          <note>
            Jag skulle också vilja fråga dig hur du ser på att Sverige överklagade
            beslutet i EU-domstolen om att upphäva handelsavtalet med Marocko
            som inkluderar produkter från Västsahara.
          </note>
          <note type="speaker">
            Anf. 54 MARIA ANDERSSON WILLNER (S) replik:
          </note>
          <note>
            Herr talman! Tack för frågorna! En folkomröstning är oerhört
            central i diskussionen. Vi stöder det arbete som FN nu genomför
            för att få detta till stånd. Parterna står långt ifrån varandra,
            och man måste få igång samtal och få igång processen igen. Vi
            kan inte fortsätta i det läge som råder. Tyvärr är låsningarna
            stora när det gäller folkomröstningen. Men vi gör allt vi kan
            för att stödja FN:s arbete för att få till en bra process.
          </note>
          <note>
            När det gäller EU-domstolen och överklagandet tycker vi att det
            är positivt att vi får en dom i en högre rättslig instans så att
            vi kan få det hela klarlagt och veta hur det ligger till. Därför
            valde vi att gå med här – för att man ska få en ordentlig juridisk
            prövning av avtalet.
          </note>
          <note type="speaker">
            Anf. 55 LOTTA JOHNSSON FORNARVE (V) replik:
          </note>
          <note>
            Herr talman! Tolkar jag dig rätt, Maria? Kommer Sverige att agera
            för att folkomröstningen kommer till stånd och för att ett datum
            för den kommer att bestämmas? Precis som du säger är det uppenbart
            att Marocko inte frivilligt kommer att gå med på detta. Därför
            måste FN agera och helt enkelt tvinga fram en lösning för att
            folkomröstningen ska kunna äga rum.
          </note>
          <note>
            När det gäller domstolens beslut tycker jag att det är lite märkligt
            att Sverige överklagade domslutet, som ändå var ganska tydligt.
            Jag tycker att det är viktigt att Sverige garanterar att folkrätten
            verkligen respekteras och att man fortsätter för att verka för
            att exkludera västsahariska varor ur handelsavtalet med Marocko.
            Är det också din uppfattning?
          </note>
          <note type="speaker">
            Anf. 56 MARIA ANDERSSON WILLNER (S) replik:
          </note>
          <note>
            Herr talman! När det gäller folkomröstningen är vår uppfattning
            att vi ska stödja FN-processen på alla sätt vi kan. Sverige har
            inte riktigt en position som gör att vi kommer att kunna vara
            de som på plats driver arbetet. Däremot kommer vi att stödja FN:s
            arbete på alla sätt vi kan för att man ska nå framåt och komma
            förbi de låsningar som finns.
          </note>
          <note>
            I frågan om överklagandet är det rätt uppfattat att vi vill ha
            detta prövat i en högre rättslig instans för att få ett bättre
            och mer bindande utslag. Jag tappade din fråga lite grann, måste
            jag säga. Jag kan dock säga att du tolkade mig rätt när det gäller
            att det är viktigt att vi har en stabil juridisk grund att stå
            på.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Återställande av bestämmelse i lagen om signalspaning i försvarsunderrättelseverksamhet
          </note>
          <note>
            Försvarsutskottets betänkande 2015/16:FöU10
          </note>
          <note>
            Återställande av bestämmelse i lagen om signalspaning i försvarsunderrättelseverksamhet
            (prop. 2015/16:126)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 9 Luftfartsfrågor
          </note>
          <note>
            Trafikutskottets betänkande 2015/16:TU14
          </note>
          <note>
            Luftfartsfrågor
          </note>
          <note>
            föredrogs.
          </note>
          <note type="speaker">
            Anf. 57 RIKARD LARSSON (S):
          </note>
          <note>
            Herr talman! Vi ska nu behandla trafikutskottets betänkande nr
            14 om luftfartsfrågor. Jag vill börja med att yrka bifall till
            reservation nr 6 om Bromma flygplats och till trafikutskottets
            förslag under betänkandets övriga punkter.
          </note>
          <note>
            En väl fungerande flygtrafik är viktig för många delar av vårt
            land. Den är viktig som en del av ett sammanhållet trafiksystem
            – inte som en fristående del, utan som en del av flera. Sverige
            skiljer sig från många andra europeiska länder på så sätt att
            vi är ett geografiskt rätt stort land, men vi är också ett glest
            befolkat land. Trots att landet har denna struktur har vi en tydlig
            ambition att man ska kunna bo i hela landet. Företag ska kunna
            etablera sig var som helst och ändå nå viktiga marknader och ha
            bra, snabba och effektiva kommunikationer till exempelvis Stockholm.
          </note>
          <note>
            Mot den bakgrunden har jag full förståelse för den oro som regionala
            och lokala aktörer känner när det gäller tillgången till bra flygförbindelser.
            Kontinuiteten och förutsägbarheten vad gäller rätten att ge offentligt
            stöd till flygplatser i Sverige har mycket övrigt att önska. I
            grunden är detta EU-regler om statsstöd som försvårar och byråkratiserar.
            Det är kanske inte konstigt att det har blivit så i ett EU som
            i mycket stor utsträckning sjungit marknadens lov. Jag måste säga
            att det ibland känns som att det är viktigare att kontrollera
            att offentliga medel inte används för viktiga samhällsfunktioner
            där en marknad teoretiskt skulle kunna uppstå än att samhällsfunktionerna
            i sig själv kan fungera. Jag tror dock att det är en debatt som
            vi behöver ta vid ett annat tillfälle, men jag tror att det är
            en viktig debatt.
          </note>
          <note>
            Vad som är viktigt för Sverige är att vi ser till att våra speciella
            förutsättningar får förståelse när prövningar gentemot statsstödsreglerna
            görs. Det arbetet bedriver vi gentemot EU. Men det är också viktigt
            att svenska myndigheter hanterar frågan med stor förståelse för
            flygplatsernas oro och situation. Inte minst gäller detta i kontakten
            med små flygplatser som ofta har begränsade administrativa resurser.
          </note>
          <note>
            I betänkandet hanteras motioner som berör behovet av en svensk
            luftfartsstrategi. Det är glädjande att kunna konstatera att en
            sådan strategi är under framtagande. Planerna från regeringens
            sida är att man ska presentera strategin under 2016. Det jag personligen
            har sett av det arbetet visar på en bred förankringsprocess där
            alla intresserade parter har fått komma till tals. Nu pågår arbetet
            med att utifrån det arbeta fram förslag till en strategi.
          </note>
          <note>
            En av de frågor som regeringen hittills arbetat intensivt med,
            bland annat gentemot EU, är de sociala villkoren inom flyget.
            Det är uppenbart hur ett antal flygbolag genom anställningsvillkor
            och social regelshopping försöker sänka sina kostnader. Jag tror
            att det finns en stor enighet i kammaren om att vi bör arbeta
            mot den utvecklingen. Men då gäller det att vi är tydliga i alla
            sammanhang, inte minst internationellt. Därför var det med viss
            förvåning som jag noterade bland annat Moderaternas avslag i fråga
            om ett initiativ i Nordiska rådet om att uppmana de nordiska regeringarna
          </note>
          <note>
            ” att ta initiativ till en översyn av villkoren inom flyget kopplat
            till flygsäkerhet, anställningsvillkor och rättvis konkurrens
            samt
          </note>
          <note>
            att ta gemensamma initiativ för att lyfta fram frågan om flygsäkerhet
            och arbetsvillkor på Nordisk, Europeisk och internationell nivå”.
          </note>
          <note>
            Jag hoppas att Moderaternas avslagsyrkande i fråga om de initiativen
            handlade om någonting annat än att man är emot arbetet. Men jag
            skulle uppskatta om vi i denna kammare kunde visa en enighet i
            de för flyget väldigt viktiga frågorna – det är frågor som är
            viktiga för att bevara den arbetsmarknadsmodell som vi har kämpat
            för att behålla i vårt land.
          </note>
          <note>
            En annan fråga som berörs i betänkandet och som debatterats mycket
            under många år är frågan om Bromma flygplats vara eller inte vara.
            Jag menar att det är en fråga som lite olyckligt har kommit att
            handla mer om vad regeringen får och inte får göra än om själva
            grundfrågan.
          </note>
          <note>
            Det finns tillkännagivanden från denna kammare både om att en
            förhandlingsperson i frågan inte ska tillsättas och om att man
            ska arbeta för en fortsatt utveckling av Bromma. De tillkännagivandena
            har regeringen tagit hand om. Man ändrade bland annat uppdraget
            till den statliga samordnaren Anders Sundström. Jag vet att det
            finns olika meningar om huruvida detta innebar att tillkännagivandena
            tillgodosågs eller inte. Men jag tror att vi behöver komma vidare
            i den debatten.
          </note>
          <note>
            I samband med att Anders Sundström presenterade sin rapport om
            Arlanda kunde vi läsa kommentarer i Dagens Industri som tydligt
            gjorde klart att detta var den enda egentliga lösningen och att
            man inte såg något problem med en nedläggning av Bromma om Arlanda
            kunde klara den ökade kapaciteten.
          </note>
          <note>
            De uttalandena kom inte från utredaren själv. De kom inte från
            regeringsföreträdare, och de kom inte från Stockholms stadshus.
            De uttalandena kom från Svenskt Näringsliv. Jag tycker att det
            visar på ett fokus på vad som är viktigt i denna fråga, nämligen
            tillgången till förbindelser till och från Stockholm för hela
            landet och att få ett avslut i en fråga som skapat osäkerhet och
            konflikt i många år.
          </note>
          <note>
            Kan det dessutom kombineras med att vi möjliggör ökat bostadsbyggande
            i Stockholm är jag säker på att det är en vinnarfråga både för
            Stockholmsregionen och för landets övriga regioner.
          </note>
          <note>
            Jag tycker att det vore synd om vi som nu sitter i denna kammare
            låser fast oss i våra positioner så till den grad att vi inte
            klarar av att se att infrastrukturen för flyg efter 2038 inte
            nödvändigtvis behöver se ut som den gör i dag. Jag räknar inte
            med några öppningar från allianspartiernas sida i denna debatt,
            och jag tror inte heller att allianspartierna räknar med några
            ändrade positioner från min sida i denna debatt. Men det skulle
            vara välkommet att föra debatten på en nivå som inte ytterligare
            låser fast oss i positioner utan snarare möjliggör breda överenskommelser
            framöver i viktiga luftfartsfrågor. Jag tror att det är viktigt,
            inte minst för den framtida utvecklingen av Arlanda.
          </note>
          <note>
            Avslutningsvis ska jag säga några ord om drönare, den drönartyp
            som finns i luften. Jag tror att vi alla här delar samma oro för
            vad som kan hända när det gäller utvecklingen av drönare och deras
            påverkan på säkerhet i luften. Därför är det glädjande att se
            att det nu vidtas åtgärder inom ramen för det gemensamma EU-arbetet
            men också inom ramen för Transportstyrelsens arbete här i Sverige.
          </note>
          <note>
            Det är bra att frågan lyfts, för samtidigt som vi ser riskerna
            med ett ökat antal drönare i luftrummet ser vi också alltmer de
            positiva användningsområdena för drönare. Ett konkret exempel
            var en tågolycka i Malmö för några veckor sedan. Ett tåg hade
            spårat ur på bangården i Malmö, och det var en tank med miljöfarligt
            avfall. Räddningstjänsten använde en drönare för att inspektera
            tanken. Detta är naturligtvis ett användningsområde som gör att
            man inte behöver äventyra räddningspersonalens säkerhet. Och arbetet
            gick förmodligen betydligt snabbare än vad det skulle ha gjort
            om man hade gjort på annat sätt.
          </note>
          <note>
            Jag tror att det finns mängder med exempel på positiva användningsområden
            i det kommersiella, i det offentliga och i det privata livet.
            Det är en utveckling som vi ska bejaka. Men vi måste också kunna
            hantera riskerna.
          </note>
          <note>
            Med det, herr talman, yrkar jag än en gång bifall till reservation
            nr 6 och i övrigt bifall till utskottets förslag i betänkandet.
          </note>
          <note>
            (Applåder)
          </note>
          <note>
            I detta anförande instämde Pia Nilsson, Jasenko Omanovic och
            Suzanne Svensson (alla S).
          </note>
          <note type="speaker">
            Anf. 58 EDWARD RIEDL (M):
          </note>
          <note>
            Herr talman! I det här motionsbetänkandet behandlar vi en mängd
            frågor om luftfarten. Det lyfts frågor om luftfartsstrategi, regionala
            flygplatser och Bromma flygplats. Jag kommer huvudsakligen att
            hålla mig till de frågor som jag nämnt.
          </note>
          <note>
            Förslaget från trafikutskottet är också att riksdagen ska skicka
            ett tillkännagivande till regeringen om Bromma flygplats – igen.
          </note>
          <note>
            Sverige är ett stort och glest befolkat land. Trots kallt klimat
            och ett utsatt geografiskt läge i Europas utkant har Sverige genom
            handel med andra länder blivit ett av de rikaste länderna i hela
            världen. Det gör att vi är extremt beroende av att snabbt kunna
            färdas långa avstånd, både inom och utom landets gränser. För
            en stor del av de transporterna finns det inget alternativ till
            flyget.
          </note>
          <note>
            En del partier ser flyget endast som ett miljöproblem som ska
            bekämpas. De partierna vill införa flygskatter och allmänt fördyra
            och försvåra för människor att resa till rimliga kostnader. Tyvärr
            har Sverige sådana politiker i regeringen i dag.
          </note>
          <note>
            80 000 personer i Sverige har sitt jobb just tack vare flyget.
            Och många fler är beroende av att flyget fungerar. Passagerare
            som anländer till vårt land spenderar årligen 60 miljarder kronor
            här. Det skapar ännu fler arbetstillfällen runt om i hela Sverige.
          </note>
          <note>
            Ett väl utbyggt och fungerande inrikesflyg behövs för att hela
            Sverige ska kunna leva och fortsätta utvecklas. Vi ska ta miljöutmaningarna
            inom flyget på lika stort allvar som vi gör när det gäller alla
            andra sektorer i samhället. Det har gjorts mycket och görs mycket
            för att minska flygets miljöbelastning och klimatpåverkan. Och
            allianspartierna vill gå ännu längre.
          </note>
          <note>
            En majoritet av Sveriges riksdag har på initiativ av allianspartierna
            skickat ett skarpt tillkännagivande till Sveriges regering i dag
            för att de ska tag i det här med gröna flygbränslen.
          </note>
          <note>
            Sverige är också inom flygets område en ledande industrination
            som är med och utvecklar morgondagens miljövänliga flygteknik.
            Det gör att flyget kommer att bli mer miljövänligt, samtidigt
            som det kommer att kunna växa fram ännu fler nya jobb i Sverige.
          </note>
          <note>
            Det går att möjliggöra för fler att resa med flyg och samtidigt
            ta ansvar för miljön. Svaret på framtidens miljö- och klimatutmaningar
            kan aldrig vara att ett handelsberoende land som Sverige försvårar
            och fördyrar resande. Att backa in i framtiden kan aldrig vara
            vårt svar på framtidens utmaningar. Sverige behöver en flygstrategi
            som tar sikte på hur vi ska klara ett ökat resande som inte kostar
            för mycket samtidigt som vi tar miljöutmaningarna på allra största
            allvar.
          </note>
          <note>
            Herr talman! De stora flygplatserna i Sverige finns i det statliga
            bolaget Swedavia. Det är en lönsam verksamhet. Ungefär 40 miljoner
            passagerare årligen passerar genom de tio flygplatser som finns
            inom Swedavia.
          </note>
          <note>
            För att hela Sverige ska ha fungerande flygtrafik finns det ytterligare
            34 regionala flygplatser fördelade över hela landet, från Pajala
            i norr till Kristianstad i söder. De här flygplatserna behöver
            ett omfattande offentligt stöd för att kunna leva vidare, men
            de är väldigt nödvändiga för att hela flygsystemet ska fungera
            i vårt land.
          </note>
          <note>
            Redan i dag, med det stora offentliga stöd man har, har dessa
            flygplatser en svår ekonomisk situation. Flera funderar på sin
            framtid just därför att ekonomin är väldigt knapp. Nu lever vi
            också med risken att Europeiska unionen kommer att stoppa möjligheten
            för Sverige att med offentliga medel stötta de här flygplatserna.
          </note>
          <note>
            Då kommer det att krävas snabba beslut för att flygplatserna
            ska överleva, och det finns olika metoder och sätt att rädda kvar
            dem. Jag tänker inte i dagens debatt gå in exakt på vilka olika
            möjligheter som står till buds, men det är fullt möjligt att rädda
            flygplatserna – om man vill.
          </note>
          <note>
            Den nuvarande regeringens flygpolitik är under all kritik och
            handlar tyvärr till största del om att fördyra och försvåra för
            flyget. De riksdagspartier som vill ha kvar den nuvarande flygplatsinfrastrukturen
            har möjlighet att rösta på reservation 3 i detta betänkande. Skulle
            det bli en riksdagsmajoritet för reservation 3 skulle man skicka
            ett tillkännagivande till regeringen som tydligt förklarar att
            man ska säkerställa nuvarande flygplatsinfrastruktur.
          </note>
          <note>
            Alternativet till att rösta på reservation 3 är att lita på att
            miljöpartister och socialdemokrater i regeringsställning ska klara
            av att lösa den här frågan om, och sannolikt när, den uppstår.
            För egen del är jag inte övertygad om att det engagemanget kommer
            att finnas i regeringen, så vill man säkerställa de regionala
            flygplatserna finns det ett skarpt förslag som jag välkomnar alla
            att rösta på i dagens votering.
          </note>
          <note>
            Herr talman! I linje med den nuvarande regeringens flygfientliga
            politik har de redan sedan den första dagen de klev in på Rosenbad
            velat lägga ned Bromma flygplats. Regeringspartierna har ett flertal
            gånger utmanat en riksdagsmajoritet just kring Bromma flygplats.
          </note>
          <note>
            Flygplatsen behövs nu och i framtiden. Vi blir allt fler som
            reser, och det gör att vi i framtiden kommer att behöva mer flygplatskapacitet
            och inte mindre, framför allt i vår huvudstad. Vi har också en
            situation där man behöver överkapacitet på flygplatserna i huvudstaden,
            just därför att människor vill resa tidigt på morgonen, på eftermiddagen
            och på kvällen. Man vill kunna ta sig till jobb och möten på morgonen
            innan de börjar, sedan vill man vara på plats på mötena och efter
            att dagens möten och jobb är klara vill man kunna resa hem igen.
          </note>
          <note>
            Det är detta som gör att vi har peaktider på morgonen, senare
            på eftermiddagen och till viss del på kvällen.
          </note>
          <note>
            Jag vet efter ett antal debatter här i kammaren att det finns
            vänsterpolitiker, framför allt i Stockholmsregionen, som har lite
            svårt att förstå det här. Men det är på det sättet att man vill
            kunna ta sig till jobbet på morgonen och hem därifrån på kvällen.
            Jag utmanar de politiker som tycker att det är en bra idé att
            sprida ut flyget över hela dagen att stänga ned Stockholms lokaltrafik
            på morgonen, på eftermiddagen och på kvällen och erbjuda resande
            mitt på dagen. Då kommer ni att märka varför människor i resten
            av landet inte vill ha den typen av politik ni är beredda att
            erbjuda dem.
          </note>
          <note>
            Bromma kan dessutom fungera som reservkapacitet i ett nödläge.
            Det vill säga, om Arlanda stänger ned för en kortare eller längre
            stund behöver man ha en annan flygplats dit man kan dirigera om
            nödvändig trafik. Det behövs alltså två flygplatser för att klara
            av alla dessa delar.
          </note>
          <note>
            Det är mot den bakgrunden som en majoritet av riksdagen vill
            skicka ett tillkännagivande, återigen, till regeringen att utveckla
            politiken kring Bromma flygplats, utveckla Bromma flygplats och
            säkerställa dess fortlevnad.
          </note>
          <note>
            Jag välkomnar Rikard Larssons vilja att samarbeta; det gör jag
            innerligt och uppriktigt. Det finns många frågor där vi säkert
            kan hitta samarbeten. Men problemet är att Socialdemokraterna
            har valt att i regering samarbeta med Miljöpartiet som är emot
            flyg i grund och botten och i alla dess delar. Man vill fördyra,
            och man vill försvåra. Därför kommer det politiska förslag om
            att man ska införa flygskatter och lägga ned Bromma flygplats.
          </note>
          <note>
            Det är svårt att samarbeta kring en politik som går ut på att
            avveckla och inte utveckla flygets möjligheter, och det är därför
            den här regeringen också har en majoritet av riksdagen emot sig
            när det gäller flygfrågor.
          </note>
          <note>
            Herr talman! Jag yrkar bifall till utskottets förslag i betänkandet
            utom i de delar där allianspartierna och Moderaterna har reserverat
            sig. För tids vinnande yrkar jag dock endast bifall till reservation
            1 från Alliansen och det tillkännagivandet kring Bromma flygplats.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Erik Ottoson och Boriana
            Åberg (alla M) samt Anders Åkesson (C) och Robert Halef (KD).
          </note>
          <note type="speaker">
            Anf. 59 RIKARD LARSSON (S) replik:
          </note>
          <note>
            Herr talman! Jag uppskattar det näst sista i anförandet. Jag
            måste erkänna att jag under långa delar av anförandet satt och
            tänkte att det inte är lätt att försöka hitta en bra samtalston
            om oppositionen är som Edward Riedl.
          </note>
          <note>
            Nu kände jag ändå på slutet att Edward Riedl försökte säga att
            man är beredd att också lyssna på andra åsikter och på vad andra
            har att säga och försöka föra frågor framåt.
          </note>
          <note>
            Jag har ett par frågor till Edward Riedl. Det handlar om de sociala
            villkoren och det faktum att bland annat Moderaterna avvisade
            detta initiativ i Nordiska rådet. Jag undrar om Edward Riedl har
            någon kommentar till det. Jag har full respekt för om Edward Riedl
            inte har någon kommentar eftersom han inte sitter med i Nordiska
            rådet. Men jag undrar ändå för tydlighetens skull.
          </note>
          <note>
            En ytterligare fråga handlar om en av de delarna som jag tog
            upp i mitt anförande, nämligen kommenterarna på Anders Sundströms
            utredning. För det första: Ser Moderaterna någonting positivt
            med Anders Sundströms utredning och de helhetsresonemang som Anders
            Sundström för? För det andra: Har ni några kommentarer till Svenskt
            Näringslivs spontana kommentarer på utredningen, där man ändå
            tyckte att det var en viss lättnad att se förslagen?
          </note>
          <note type="speaker">
            Anf. 60 EDWARD RIEDL (M) replik:
          </note>
          <note>
            Herr talman! Jag sitter inte i Nordiska rådet, men jag gjorde
            helt enkelt som jag brukar göra: Jag frågade mina partikamrater
            som sitter där vad det handlar om.
          </note>
          <note>
            Det korta svaret på den frågan är att det som togs upp gällande
            flygsäkerheten, om jag förstod det rätt på Rikard Larssons första
            anförande, herr talman, hanteras i en annan ordning än Nordiska
            rådet. Detta hanteras globalt, framför allt via ICAO. Det var
            den delen.
          </note>
          <note>
            När det gäller de sociala villkoren är det en stor och högst
            nödvändig debatt, både på flygets område och på många andra områden
            där man utmanas av bolag som vill placera de anställda som egna
            företagare i skatteparadis och på det sättet hålla nere lönenivåerna
            vilket också långsiktigt urholkar skattebasen i de olika enskilda
            länderna.
          </note>
          <note>
            Där har vi nog samma uppfattning i grund och botten. Detta måste
            göras. Frågan är nog snarare om var detta ska hanteras. Vi håller
            just nu på att bereda ett ärende där det här hanteras. Där ser
            jag, såvitt jag kan bedöma, att Sveriges riksdags samtliga åtta
            partier kommer att ha samma hållning i den frågan.
          </note>
          <note>
            Jag har svårt att förstå Rikard Larssons försök att skapa konflikt
            i en fråga vi faktiskt i allra högsta grad är överens om. Men
            det kan snarare komma av en vilja att hitta sådana konfliktområden
            än att diskutera det vi är här för att diskutera, nämligen flyget.
            När det gäller flyget är problemet att socialdemokrater i samarbete
            med Miljöpartiet för en i många avseenden flygfientlig politik.
            Det är synd. Jag tror inte att Socialdemokraterna i grund och
            botten står för den politiken, men i regeringsställning gör ni
            det. Det är synd.
          </note>
          <note>
            Jag ser att min tid rinner ut så jag kommer att kommentera Anders
            Sundströms utredning i mitt nästa svar.
          </note>
          <note type="speaker">
            Anf. 61 RIKARD LARSSON (S) replik:
          </note>
          <note>
            Herr talman! Jag tycker att personalens arbetsvillkor inom flyget
            – särskilt om det skulle påverka flygsäkerheten, men jag säger
            inte att det gör det – i allra högsta grad har med flyget att
            göra. Det är en viktig fråga.
          </note>
          <note>
            Jag väljer ändå att tolka det som att vi i denna kammare är överens
            om att vi måste bedriva ett intensivt arbete för att se till att
            den typen av svajiga sociala villkor och regelshopping inom flyget
            stoppas. Det är en viktig signal eftersom vi då kan gå gemensamt
            fram. Nu gick initiativet i Nordiska rådet igenom ändå, och en
            uppmaning kommer att skickas till de nordiska regeringarna – vilket
            jag tycker är bra.
          </note>
          <note>
            Har Edward Riedl något att säga om Svenskt Näringslivs kommentarer
            om Arlandautredningen – Anders Sundströms utredning? Det är viktigt
            att vi försöker hitta gemensamma nämnare i flygpolitiken. Jag
            vet egentligen inte om Edward Riedl konkret kan peka på någonting
            som har gjorts under innevarande mandatperiod som har försämrat
            villkoren för flyget. Han har synpunkter på utredningar som är
            på gång. Regeringen tycker att det är bra att utreda saker innan
            de genomförs så att det går att se konsekvenserna. Regeringen
            tycker också att man ska kombinera en god tillgänglighet över
            landet och möjligheten för folk att flyga till viktiga destinationer
            med en aktiv miljöpolitik och en politik för att bygga fler bostäder.
          </note>
          <note>
            Det är lite synd att Moderaterna intar en så passiv hållning
            och säger att infrastrukturen för flyget ska vara som den är i
            dag. Gäller det all annan infrastruktur? Tycker Moderaterna att
            infrastrukturen ska vara som den är i dag?
          </note>
          <note type="speaker">
            Anf. 62 EDWARD RIEDL (M) replik:
          </note>
          <note>
            Herr talman! Låt mig börja med att svara på de frågor som kollegan
            Rikard Larsson har ställt. Vi tycker att en hel del i Anders Sundströms
            utredning är bra vad gäller till exempel att utveckla Arlanda
            flygplats. Såvitt jag kan bedöma är de flesta partierna i Sveriges
            riksdag överens om att det arbetet ska göras. Men det här handlar
            inte om det. Utredningen syftar till en sak, nämligen att lägga
            ned Bromma flygplats och bygga bostäder. Det är det Socialdemokraterna
            och Miljöpartiet vill göra, inte någonting annat. Låt oss vara
            tydliga med detta. Därför får ni gång på gång en majoritet av
            riksdagen emot er.
          </note>
          <note>
            Det är en märklig hållning från Rikard Larssons sida att han
            vill åka till Nordiska rådet och där skicka en signal till den
            egna regeringen. De sitter ett par hundra meter från riksdagshuset
            i Rosenbad. Rikard Larsson kan nästan ropa till sina kollegor
            i regeringen och berätta vad han vill att regeringen ska göra.
            Han behöver inte åka till Nordiska rådet och få dem att skicka
            skrivelser.
          </note>
          <note>
            Vi moderater tillsammans med allianspartierna och en majoritet
            av Sveriges riksdag jobbar med EU:s flygstrategi. I den ingår
            de sociala villkoren. Där kan vi på riktigt lösa utmaningarna
            i bred europeisk kontext. Det är vad som kommer att krävas, inte
            att åka till Nordiska rådet och skicka skrivelser till den egna
            regeringen. Ropa dit bort i stället om du vill ha någonting gjort!
          </note>
          <note>
            Jag hinner inte ta upp så mycket mer om de delarna, men låt oss
            försöka hitta i de fall det är möjligt samarbeten i frågorna.
            Då måste, herr talman, Rikard Larsson och Socialdemokraterna återvända
            till där de var från början, det vill säga en sansat positiv syn
            på flyget. Det ni gör, och det som det frågades om, är att skicka
            signalen att ni vill försvåra och fördyra. Ni vill lägga ned flygplatser
            och införa flygskatter. Branschen är tydlig: Det enskilt farligaste
            en regering kan göra är att införa en flygskatt. Det vore helt
            förödande för flygets möjligheter i vårt land och för de svenska
            företagens möjligheter att ha huvudkontor i Sverige.
          </note>
          <note type="speaker">
            Anf. 63 JAKOP DALUNDE (MP):
          </note>
          <note>
            Herr talman! Flygtrafiken ökar just nu kraftigt. Enligt prognoserna
            kommer det att fortsätta så. Det är visserligen positivt att mobiliteten
            i Sverige och världen ökar, men samtidigt måste vi också inse
            att utsläppen från flyget eskalerar klimatförändringarna på ett
            allvarligt sätt som riskerar att underminera förutsättningarna
            för mänskligt liv i framtiden. Därför behöver vi en politik som
            ökar mobiliteten men samtidigt minskar utsläppen från transportsektorn.
          </note>
          <note>
            För Miljöpartiet är det av största betydelse att flyget, precis
            som alla andra transportslag, betalar sina miljökostnader och
            också minskar sin miljöpåverkan. Tyvärr kan vi konstatera att
            varken nuvarande utsläppshandel inom EU, teknikutveckling eller
            gröna inflygningar räcker för att minska utsläppen i tillräcklig
            grad. Därför måste vi skapa rättvisa spelregler och förbättra
            konkurrenskraften hos de miljövänliga alternativen genom utbyggnad
            av snabba höghastighetståg, bekväma nattåg och smidig tågcharter
            ute i Europa.
          </note>
          <note>
            Många skulle också hellre välja tåg framför flyget för sina resor.
            Ett vanligt frågetecken som uppstår när jag möter medborgare gäller
            varför det är dyrare att ta tåget. Det borde vara billigare att
            välja det som är bra för miljön.
          </note>
          <note>
            Herr talman! Det är faktiskt helt orimligt att flyget inte står
            för sina kostnader, att flyget slipper den skatt och moms som
            andra trafikslag har och att så många flygplatser och flyglinjer
            subventioneras med skattemedel.
          </note>
          <note>
            Flyget är i princip helt skattefritt. Inrikesflyget betalar endast
            6 procent moms medan utrikesflyget är helt momsfritt. Flygfotogen
            och flygbensin är helt utan pris för sin klimatpåverkan. Flyget
            betalar i motsats till exempelvis biltrafiken varken koldioxidskatt
            eller energiskatt. I teorin ska flyget betala för sina koldioxidutsläpp
            genom EU:s system för handel med utsläppsrätter, men eftersom
            det systemet är högst dysfunktionellt är det priset i dag i praktiken
            helt symboliskt.
          </note>
          <note>
            I länder som Storbritannien, Frankrike, Tyskland och Österrike
            finns sedan flera år tillbaka en flygskatt som delvis syftar till
            att minska klimatpåverkan, vilket skulle vara ett tänkbart sätt
            för Sverige att minska sina utsläpp från transportsektorn.
          </note>
          <note>
            Samtidigt som flyget ökar har det blivit successivt billigare
            för varje år som går. Enligt flygsökmotorn flygresor.se krävdes
            det 2009 i genomsnitt 49 dagars arbete för att en tvåbarnsfamilj
            ska kunna resa till Thailand. År 2014 hade reallönerna ökat så
            pass mycket samtidigt som flygpriserna hade sjunkit att det endast
            krävdes 33 dagars arbete för att betala för samma resa. Ändå blir
            det ramaskri och domedagsprofetior från vissa partier i kammaren
            när regeringen tillsätter en utredning för att se om det finns
            något sätt för Sverige att sätta ett mer rättvist pris på flygets
            klimatpåverkan. I den utredningens uppdrag ingår bland annat att
            lägga fram förslag på hur skatten skulle kunna utformas för att
            uppmuntra konsumenter att välja mer miljövänliga alternativ. Utredningen
            ska också se över hur skatten kan uppmuntra flyget till mer effektiva
            transporter och minskad klimatpåverkan. Vidare ska utredningen
            beakta att skattens utformning ska samverka med de närings-, transport-
            och regionalpolitiska målen om bland annat jobb, tillgänglighet
            och konkurrenskraft.
          </note>
          <note>
            Det här är rimligt. Trots att jag tycker att det är viktigt att
            vi sätter ett rättvist pris på flygets klimatpåverkan måste vi
            samtidigt ha i beaktande framför allt det regionalpolitiska perspektivet
            i Sverige. Det vill jag ha ändå sagt.
          </note>
          <note>
            Syftet med det hela är den grundläggande marknadsekonomiska principen
            att förorenaren betalar för klimatpåverkan, inte andra. Ibland
            kan jag känna viss förvåning över att partier som ofta talar sig
            varma för marknadsekonomiska principer väljer att undvika att
            tillämpa de principerna så fort det handlar om exempelvis flyget.
            Då är det snarare socialism än marknadsekonomi som gäller.
          </note>
          <note>
            Herr talman! Vissa säger också att teknikutvecklingen kommer
            att lösa problemen med flygets klimatpåverkan. Ja, jag tycker
            att vi ska bejaka den teknikutveckling som nu sker. Vi ska uppmuntra
            den och se hur vi från politikens sida kan främja den så gott
            vi kan. Jag skulle gärna lyssna på politiska förslag från oppositionen
            om hur vi ska göra detta. Men därifrån hör jag än så länge ingenting.
          </note>
          <note>
            I sammanhanget ska vi också minnas att tidsperioden från att
            man påbörjar en sådan teknikutveckling och börjar ta fram nya
            flygplan med lägre klimatpåverkan till att det sista flygplanet
            av en generation pensioneras är 50 år. Hur mycket teknikutveckling
            vi än ser nu kommer det alltså att ta många decennier innan de
            framtida miljösnåla flygplanen dominerar flygflottan. Därför kan
            vi inte bara fokusera på teknikutveckling. Vi måste också se till
            att minska klimatpåverkan från nuvarande flygflotta.
          </note>
          <note>
            Herr talman! Planeringen av transportinfrastrukturen ska baseras
            på behovet av energieffektiva och hållbara transporter. Därför
            tillsattes en samordnare, Anders Sundström, för att utreda behovet
            av flygplatser och bostäder i Stockholm och behovet av flygresor
            i Sverige.
          </note>
          <note>
            Den rapporten har nu presenterats, och den har visat att vår
            utgångspunkt för vår grundanalys var riktig: Bromma flygplats
            är otidsenlig och hämmar tillväxten i Stockholm med upp till 38
            000 bostäder. Det finns reella förutsättningar att flytta trafiken
            från Bromma till Arlanda men ock ­ så till framtida höghastighetståg.
          </note>
          <note>
            Sammanfattningsvis: Flyget måste betala för sina utsläpp, och
            samhällsplaneringen måste utgå från energieffektiva och hållbara
            transporter.
          </note>
          <note>
            Med de orden yrkar jag bifall till reservation 6 och tackar för
            ordet.
          </note>
          <note type="speaker">
            Anf. 64 EDWARD RIEDL (M) replik:
          </note>
          <note>
            Herr talman! 38 000 bostäder talar min kollega Jakop Dalunde
            från Miljöpartiet om. Det behöver byggas bostäder i Stockholm;
            om det är alla partier överens.
          </note>
          <note>
            Men Bromma är ingen Stockholmsfråga. Låt mig vara tydlig med
            det. Bromma flygplats handlar om hela Sveriges rätt till god tillgänglighet
            till sin egen huvudstad. Det är vad det handlar om. Det handlar
            inte primärt om Stockholm, utan det handlar om hela Sveriges rätt
            till sin flygplats och sin huvudstad.
          </note>
          <note>
            Jag har tre frågor, herr talman, till min kollega från Miljöpartiet.
          </note>
          <note>
            Den första är: Vill Miljöpartiet minska statsstöden till flygtrafik
            och de regionala flygplatserna?
          </note>
          <note>
            Den andra är: Vill Miljöpartiet avveckla Bromma flygplats?
          </note>
          <note>
            Den tredje är: Vill Miljöpartiet införa en svensk flygskatt?
          </note>
          <note type="speaker">
            Anf. 65 JAKOP DALUNDE (MP) replik:
          </note>
          <note>
            Herr talman! Vi kan se en viss problematik i att skattemedel
            används för att subventionera flygtransporter. Det innebär inte
            bara att flyget inte betalar för sina miljökostnader utan också
            att flyget har subventioner som andra trafikslag inte har på samma
            sätt. Vi har i dagsläget inga skarpa politiska förslag på riksnivå
            för att genomföra förändringar på det området. Däremot tycker
            jag att man bör ta den problematiken i beaktande vid utformandet
            av politiken i dess helhet.
          </note>
          <note>
            När det gäller frågan om flygskatt är det ingen hemlighet att
            Miljöpartiet vill att flyget ska betala för sin klimatpåverkan.
            Det tror jag nog att de flesta egentligen vill, även om man kanske
            är lite räddhågsen att ta den logiska konsekvensen av den slutsatsen
            och faktiskt tillämpa detta på något sätt.
          </note>
          <note>
            Miljöpartiet har ingen ideologisk låsning när det gäller exakt
            hur ett sådant pris ska sättas. Flygskatt är ett sätt att göra
            det. Vi har nu tillsatt en utredning för att se på vilket sätt
            man skulle kunna sätta ett rättmätigt pris på flygets klimatpåverkan,
            och jag ser fram emot att ta del av vad utredaren kommer fram
            till.
          </note>
          <note type="speaker">
            Anf. 66 EDWARD RIEDL (M) replik:
          </note>
          <note>
            Herr talman! Den som lyssnade fick nog ungefär de svar man kan
            förvänta sig, det vill säga att Miljöpartiet vill genomföra de
            här olika delarna. Det är vad det handlar om, och det är därför
            det är svårt att hitta ett samarbete med den regering som sitter
            i dag – det finns en vilja att försvåra och fördyra för flyget.
          </note>
          <note>
            Men när det gäller just det som Jakop Dalunde tog upp i sitt
            anförande, herr talman, är det faktiskt på det viset att mängder
            med saker görs och har gjorts för att komma till rätta med just
            klimatutmaningarna och miljöproblemen med flyget. Det finns gröna
            inflygningar och klimatneutrala flygplatser. Det finns ett arbete
            med kortare resvägar inom Europa, där det finns möjlighet att
            minska flygsträckorna med uppåt 10 procent. Allt det här sammantaget
            gör att man får mindre miljö- och klimatbelastning.
          </note>
          <note>
            Det sker som sagt en teknikutveckling när det gäller motorer
            och flygplan. En hel del av detta sker i vårt land, i Sverige,
            som i framtiden kommer att kunna skapa välbetalda och välbehövliga
            jobb inom en helt ny sektor.
          </note>
          <note>
            En stor del av arbetet som Jakop Dalunde efterfrågar sker inom
            ramen för ICAO. Det var alliansregeringen som under en tidigare
            mandatperiod tog initiativ och jobbade med de här frågorna, och
            i dag har man kommit relativt långt med detta. Man har kommit
            väldigt långt, och det måste ju vara bättre att vi möter klimatutmaningarna
            genom överenskommelser med andra länder, som till största delen
            påverkar miljön, och inte bara genom att införa sanktioner mot
            flyget i Sverige. Det måste ju vara bättre att vi löser sådant
            tillsammans.
          </note>
          <note>
            Den fråga som jag inte hörde något svar på var den om Miljöpartiet
            vill avveckla Bromma flygplats. Jag kanske hörde dåligt. Om jag
            gjorde det får Jakop Dalunde gärna upprepa svaret.
          </note>
          <note type="speaker">
            Anf. 67 JAKOP DALUNDE (MP) replik:
          </note>
          <note>
            Herr talman! Jag ska börja med att svara lite kort på frågan
            om Bromma.
          </note>
          <note>
            Det kan inte vara en hemlighet för någon var Miljöpartiet står
            i den frågan. Men vi är samtidigt ödmjuka inför att förutsättningarna
            att direkt göra exakt vad man vill inte alltid är sådana som man
            kanske önskar. Då får vi förhålla oss pragmatiskt till det – det
            är inget konstigt med det.
          </note>
          <note>
            För att svara på de andra frågorna tycker jag att det blir lite
            tråkigt när man utmålar det som att vi skulle vara emot flyg per
            se. Jag måste säga att flyget har inneburit och möjliggjort några
            av de rikaste upplevelser som jag har haft i mitt liv.
          </note>
          <note>
            Men det betyder ju inte att vi kan acceptera en framtid där flygets
            klimatpåverkan inte har något pris. Det måste finnas med i kalkylen.
            När jag funderar och ska planera mitt liv – vart jag ska resa
            om det är semester, var jag ska bo eller hur man ska utforma sitt
            samhälle – måste klimatpåverkan finnas med i kalkylen. Då måste
            vi använda marknadsekonomiska principer där vi sätter ett pris
            på klimatpåverkan och låter det bli en del av kalkylen för människor,
            företag och hela samhällen.
          </note>
          <note>
            När det gäller teknikutvecklingen tror jag att det bästa för
            att främja den är just marknadsekonomi och inte önsketänkande.
            Om vi sätter ett pris på det klimatstörande utsläppet från flyget
            kommer det självklart att påverka kalkylen för de företag som
            funderar på att investera i att ta fram ny miljövänlig teknik,
            oavsett om det är bränslen eller själva motorerna. Att sätta ett
            marknadsmässigt pris på utsläppen är det bästa sättet att främja
            teknikutveckling i flygsektorn.
          </note>
          <note type="speaker">
            Anf. 68 ANDERS ÅKESSON (C):
          </note>
          <note>
            Herr talman! I denna diskussion som vi i dag har på temat luftfart
            tänkte jag ta upp tre perspektiv som jag och Centerpartiet tycker
            är viktiga.
          </note>
          <note>
            Det första är Bromma flygplats, som, precis som tidigare sagts,
            inte är en Stockholmsfråga utan en nationell fråga som handlar
            om hur vi ska kunna färdas på ett rimligt sätt här i landet. Ett
            annat perspektiv är de drygt 30 regionala, mindre flygplatserna
            och hur vi säkerställer att de finns kvar. De fyller en mycket
            viktig funktion. Det tredje perspektivet är frågan hur vi får
            en mer kostnads- och resurseffektiv lufttrafikledning i vårt land.
          </note>
          <note>
            Jag och Centerpartiet är väldigt glada över att en majoritet
            i riksdagens trafikutskott i dag konstaterar att den nuvarande
            regeringens inriktning när det gäller Bromma flygplats inte har
            varit att värna och utveckla verksamheten vid flygplatsen, utan
            att agendan i stället har varit den motsatta. Jag förstår att
            det är besvärande för Rikard Larsson att ta till sig detta, men
            så är det. Man har gått tvärtemot vad en majoritet i riksdagen
            flera gånger gett uttryck för. Därför åker regeringen nu på nytt
            på ett tillkännagivande från en riksdagsmajoritet med uppmaning
            att sköta Brommafrågan i enlighet med vad folkflertalet i landet
            anser vara rätt och riktigt.
          </note>
          <note>
            Jag hade kanske väntat mig att infrastrukturministern skulle
            ha varit med den här dagen. I infrastrukturministerns frånvaro
            i den här riksdagsdebatten förutsätter vi som är i majoritet att
            S-ledamöterna i trafikutskottet bär med sig hem till Anna Johansson
            och Näringsdepartementet att man ännu en gång har fått ett tillkännagivande
            i frågan om Bromma flygplats.
          </note>
          <note>
            Den andra saken jag ville belysa är betydelsen av landets mindre
            och regionala flygplatser. De är långt fler till antalet än de
            tio stora, statliga som Swedavia förvaltar, drygt 30 stycken.
            De är oftast ägda, drivna eller förvaltade av kommuner i förening
            och i något fall privatägda. Det är inte lika många passagerare
            på dessa mindre flygplatser, men de finns och bedriver en mycket
            viktig verksamhet om vi har ambitionen att hela landet ska leva
            och utvecklas.
          </note>
          <note>
            De stora avstånden i vårt land gör oss helt beroende av ett fungerande
            flyg från alla delar av landet och ut i världen. Ibland förleds
            vi av mindre nogräknade debattörer att tro att flyget och tillgången
            till nära flygplatser enbart är viktigt för kommunikationer från
            Mälardalen och norrut, men inget kan vara mera fel.
          </note>
          <note>
            Ta min egen hemort Kalmarbygden som exempel. Kalmarbygden ligger
            mitt i Europa, javisst, men man har en landinfrastruktur som inte
            möjliggör dagsverken ens i Stockholm utan tillgång till dagliga
            flygturer. De regionala flygplatserna binder samman Sverige, skapar
            arbetstillfällen, vidgar arbetsmarknadsregioner och ökar möjligheterna
            till tillväxt i hela landet. Centerpartiet och Alliansen anser
            att ett mycket mer systematiskt arbete än det som i dag görs av
            Näringsdepartementet och regeringen behövs för att värna de regionala
            flygplatserna. Vi förutsätter till exempel att regeringen inkorporerar
            de problem som de mindre flygplatserna i dag har i den kommande
            flygstrategin. Bland annat handlar det om att mycket tydligare
            än i dag markera mot ett klåfingrigt EU, som hotar en del regionala
            flygplatser.
          </note>
          <note>
            Herr talman! På denna till synes självklara ståndpunkt, att värna
            de mindre men viktiga flygplatserna runt om i hela vårt land,
            fick vi inte utskottets socialistiska majoritet med oss. Det är
            anmärkningsvärt, men jag är helt säker på att regeringspartierna
            är villiga att förklara varför inte Kalmar, Arvidsjaur, Trollhättan,
            Västerås, Vilhelmina med flera orter behöver flyg platser. Det
            är ju detta som blir konsekvensen av att man inte ställer sig
            bakom Centerpartiets och Alliansens uppfattning i den här frågan.
          </note>
          <note>
            Det tredje och sista perspektiv jag vill ta upp är flygtrafikledningen.
            I dag är det fler företag än statliga LFV som sköter lufttrafikledningen
            i vårt land, och det fungerar väldigt bra. Den nya lufttrafiklagen
            kom 2010 och öppnade för att andra än dåvarande Luftfartsverket
            skulle kunna bedriva denna verksamhet. Så skedde också på ett
            flertal ställen runt om i landet. Luftfartsverket, LFV, blev utmanat.
          </note>
          <note>
            Det var därför djupt olyckligt att de socialistiska partierna
            med stöd av Sverigedemokraterna, den dåvarande oppositionen, valde
            att avskaffa denna rätt för luftrummet i anslutning till en flygplats
            som ägs eller drivs av staten eller bolag i vilka staten har ett
            bestämmande. Varför tillät man inte statliga flygplatser att,
            som privata eller regionala flygplatser, anbudspröva tjänsten
            lufttrafikledning?
          </note>
          <note>
            Vi har alla kunnat ta del av att de regionala flygplatser som
            har upphandlat flygtrafikledning med bibehållen kvalitet, säkerhet
            och kapacitet, sänkte sina kostnader för flygtrafikledning med
            upp till 30 procent. Men någon motsvarande möjlighet ger vi alltså
            inte till Swedavias flygplatser. Centerpartiet och Alliansen anser
            att den dåvarande oppositionens beslut att återförstatliga flygtrafikledningstjänsten
            för statliga flygplatser var mycket illa genomtänkt och vill därför
            att marknaden för flygtrafikledningstjänster åter öppnas. Det
            vore bra om detta kunde ske nu, i synnerhet som statliga LFV i
            dag har ambitioner att själva, som statligt ägt bolag, ge sig
            ut i Europa och konkurrera om motsvarande tjänster där. Man skulle
            kunna betrakta det som en dubbelmoral att så sker.
          </note>
          <note>
            Herr talman! Med detta vill jag yrka bifall till utskottets förslag
            utom i de delar allianspartierna anfört reservation, men för att
            spara tid yrkar jag bifall endast till reservation 1.
          </note>
          <note>
            I detta anförande instämde Sten Bergheden, Erik Ottoson och Edward
            Riedl (alla M) samt Robert Halef (KD).
          </note>
          <note type="speaker">
            Anf. 69 RIKARD LARSSON (S) replik:
          </note>
          <note>
            Herr talman! Det var Anders Åkessons inledning som gjorde att
            jag kände mig föranledd att gå upp i talarstolen och förtydliga
            vad jag menar, om det var några oklarheter kring det.
          </note>
          <note>
            Jag är inte alls besvärad av de tillkännagivanden som har gjorts
            när det gäller Bromma flygplats. Jag håller inte med i sak – den
            rätten har jag som riksdagsledamot; jag kan tycka något annat
            – men jag är inte besvärad över att de har gjorts, och jag tycker
            heller inte att regeringen har hanterat dem utan respekt.
          </note>
          <note>
            Det finns två tillkännagivanden. Det ena handlar om förhandlingspersonen.
            Det vill säga att vi inte ska föra några förhandlingar med Stockholms
            kommun eller andra intressenter om att lägga ned Bromma. Det andra
            handlar om att Bromma flygplats ska utvecklas.
          </note>
          <note>
            Efter dessa två tillkännagivanden ändrade regeringen uppdraget
            till den statliga samordnaren och tog bort det som inte rörde
            utökad flygkapacitet och bostadsbyggande i Stockholmsregionen
            , det vill säga att uppdraget att förhandla om Bromma flygplats
            framtid inte låg kvar hos utredaren. Regeringen sa inte något
            om att utredningen skulle innefatta en beskrivning av möjligheterna
            att lägga ned Bromma.
          </note>
          <note>
            Det som har kommit från Anders Sundströms utredning är ett förslag
            om att man borde bygga ut Arlanda, men han pekar också på att
            man, för att öka bostadsbyggandet i Stockholm, skulle kunna föra
            över den flygkapacitet som finns på Bromma. Tycker inte Anders
            Åkesson att det är rimligt att den rapporten nu diskuteras offentligt
            och hanteras av Regeringskansliet?
          </note>
          <note>
            Jag har full respekt för att vi har olika åsikter, men jag tycker
            också att man bör få lite respekt tillbaka för att man tar seriöst
            på frågorna.
          </note>
          <note type="speaker">
            Anf. 70 ANDERS ÅKESSON (C) replik:
          </note>
          <note>
            Herr talman! Ordet ”respekt” bär ju respekt med sig. Det är faktiskt
            fråga om att visa respekt för vad folkflertalet ger uttryck för
            i form av ett tillkännagivande. Det första tillkännagivandet möttes
            i någon mån av respekt såtillvida att delar av regeringen fick
            se sig överkörda av andra delar av regeringen när man hejdade
            Sundströms framfart något.
          </note>
          <note>
            Men, herr talman, vad hindrar då Socialdemokraterna, som är den
            stora delen av regeringsunderlaget, att ansluta sig till den ambition
            att utveckla Bromma flygplats som allianspartierna ger uttryck
            för i sin betänkandetext? Det skulle jag kalla respekt, herr talman.
            Om man delar vår syn att Bromma flygplats behövs för att hålla
            igång flygtrafiken på flera orter i hela vårt land, kunna erbjuda
            alternativa flyglinjer och få effektivitet och prispress som främjar
            samfärdsel, då kunde man som socialdemokrat och ledamot i riksdagens
            trafikutskott ha anslutit sig till det resonemang allianspartierna
            för.
          </note>
          <note>
            Herr talman! Det handlar också om vilka signaler man skickar
            genom att tillsätta, justera i och åter tillsätta utredningar.
            Detta ger näringslivet och människor i gemen som reser mycket
            uppfattningen att vi i dag har en regering som på olika sätt försökt
            och försöker bromsa inrikesflygets utveckling genom att upprepade
            gånger orsaka problem och bördor eller ifrågasätta Bromma flygplats
            existens.
          </note>
          <note>
            Man har tidigare diskuterat inrikes flygskatt. Det har inte Rikard
            Larsson tagit upp, men det är ytterligare en sådan signal som
            uppfattas mycket negativt.
          </note>
          <note type="speaker">
            Anf. 71 RIKARD LARSSON (S) replik:
          </note>
          <note>
            Herr talman! Jag tror inte att vi ska ha en ordning där det är
            Sveriges riksdag som dikterar vad socialdemokratiska partiet ska
            ha för åsikt i olika frågor. När Anders Åkesson säger att jag
            som socialdemokratisk ledamot i trafikutskottet skulle ändra uppfattning
            i en fråga därför att en annan majoritet i Sveriges riksdag har
            sagt någonting måste jag vända mig lite mot det resonemanget.
            Jag förutsätter på samma sätt att Anders Åkesson och Centerpartiet
            också har kvar sina åsikter även i de fall där denna kammare röstar
            åt ett annat håll.
          </note>
          <note>
            Jag tror att det är viktigt att vi håller isär det och att man
            är tydlig med att vi som partier får ha vilka åsikter vi vill.
            Det som är viktigt är att reger ­ ingen när denna kammare gör
            tillkännagivanden lyssnar på dem och gör korrigeringar. Det är
            precis det jag beskrev att regeringen gjorde efter de tillkännagivanden
            som gjorts. Därför plockades också Brommadelen bort från uppdraget.
          </note>
          <note>
            Det var just detta jag talade om även i min inledning. När det
            gäller Brommafrågan tror jag att det är olyckligt att det blivit
            för mycket diskus ­ sion om formerna och vad regeringen har gjort
            och inte gjort, och för lite diskussion om själva sakfrågan. Jag
            ser fram emot en debatt om sakfrågan – hur flygtrafiken ska arrangeras
            och organiseras i Stockholmsregionen för att det ska bli så bra
            som möjligt för hela landet.
          </note>
          <note>
            Jag tycker att en sådan debatt kan föras mot bakgrund av det
            underlag som Anders Sundström har tagit fram. Det finns mycket
            som är bra i det underlaget. Allt delar vi kanske inte åsikt om,
            men låt oss diskutera de olika delarna och se var vi faktiskt
            har samma åsikter.
          </note>
          <note>
            Till sist undrar jag om Anders Åkesson kan ge en kommentar till
            det faktum att Svenskt Näringsliv välkomnade förslaget.
          </note>
          <note type="speaker">
            Anf. 72 ANDERS ÅKESSON (C) replik:
          </note>
          <note>
            Herr talman! Tack för frågorna glömde jag att säga, Rikard Larsson.
            Det är alltid utvecklande att resonera.
          </note>
          <note>
            Herr talman och ledamöter! Den samlade bilden av den regering
            vi just nu har är att man mycket tydligt har skickat en signal
            om att Bromma flygplats inte har någon framtid. Man har förvisso
            bättrat sig på vägen – den uppfattningen delar jag – men inte
            fullt ut. Man utreder med full kraft införandet av en nationell
            flygskatt. Man sjabblar och är vek i förhållande till EU i synen
            på att kunna stödja regionala flygplatser – med allt vad det kommer
            att innebära. Jag är alldeles säker på att Rikard Larsson delar
            min uppfattning om de bekymmer det kan innebära på 34 ställen
            runt om i landet.
          </note>
          <note>
            Den samlade bilden, herr talman, är att vi i dag har en regering
            som inte tar flyget på det allvar som de borde. Konkret här och
            nu diskuterar vi Bromma. Det är ett uttryck för detta.
          </note>
          <note>
            Jag är rädd att den samlade bilden har skickat en signal som
            har gjort att företag och enskilda i olika situationer dragit
            slutsatsen: Ska jag bo och utveckla någonting i det här landet
            ska jag undvika platser som riskerar att bli av med sin flygtrafik
            till Bromma eller att det dagliga flyget för mitt förvärv kraftigt
            kommer att fördyras. Det är en politisk signalgivning som oroar
            mig gigantiskt mycket, eftersom jag och Centerpartiet har ambi
            ­ tio ­ nen att hela landet ska kunna leva och utvecklas.
          </note>
          <note>
            Jag utgår från, herr talman, att det socialdemokratiska partiet,
            i likhet med andra partier, fattar självständiga beslut på kongresser
            och så vidare, som Miljöpartiet alldeles strax uppenbart ska ägna
            tid åt. Men den reger ­ ingspolitik som Socialdemokraterna anförtros
            att föra måste man hämta sitt stöd för i Sveriges riksdag. Då
            är ett tillkännagivande en rätt tydlig markering, och får man
            dessutom två i samma fråga måste man nog ta det på allvar.
          </note>
          <note>
            (Applåder)
          </note>
          <note type="speaker">
            Anf. 73 EMMA WALLRUP (V):
          </note>
          <note>
            Herr talman! Jag vill börja med att yrka bifall till vår motivreservation,
            reservation 2.
          </note>
          <note>
            Flyget är det transportmedel som står för mest utsläpp per resa.
            En resa tur och retur till Thailand kan släppa ut 2,5 ton koldioxid,
            medan en hållbar årsförbrukning av koldioxid ligger på 1 ton koldioxid.
            Det är väldigt höga utsläpp per resa.
          </note>
          <note>
            Samtidigt som vi flyger mer och mer ser vi nu hur allt tuffare
            väderförhållanden råder runt om i världen. I USA rasar de värsta
            bränderna på mycket länge, och prognosen är att de ska pågå ända
            till november. Brandröken täcker ett område lika stort som Sverige.
            Tusentals brandmän bekämpar eldhärdarna. Nu kallas internationell
            hjälp dit. 200 bostäder, hem, har brunnit ned. Det här är bara
            ett exempel på vad som pågår runt om i världen.
          </note>
          <note>
            Klimatförändringarna påverkar just vattencykeln, vilket orsakar
            torka, bränder och översvämningar. Vi kommer att få se värre och
            värre sådana händelser om vi inte ställer om i tid. Det är också
            bara tidiga tecken på ett klimatskred, ett klimatskred som vi
            inte kan vända ifrån.
          </note>
          <note>
            Det här kan vi stoppa nu, men inte sedan. Därför är det viktigt
            att Sverige har en nationell luftfartsstrategi som utgår från
            klimatmålen. Och det är positivt att det nu arbetas med att få
            igång en högre användning av biobränslen. Problemet är att de
            stora kvantiteter som krävs inte finns att tillgå. Biobränslet
            räcker helt enkelt inte till flyget som det ser ut i dag. Därför
            är det helt orimligt att en biobränslestrategi skulle kunna ersätta
            flygskatten.
          </note>
          <note>
            Goda luftfartsförbindelser och en väl fungerande flygbransch
            i Sverige, utöver möjligheten att resa och förflytta sig, har
            visst betydelse för jobb och tillväxt i landet. Det håller jag
            med om, men det är viktigt att successivt minska flyget och att
            föra över så många resor som möjligt till andra transportmedel.
            Vi kan inte låta flyget vara stommen i svensk ekonomi när varje
            resa har så hög klimatpåverkan, utan vi måste växla om till andra
            trafikslag så gott vi bara kan.
          </note>
          <note>
            Nu lägger vi i stället ned nattågen, ett efter ett, både i Europa
            och här i Sverige. Att inte beskatta flyget ens likvärdigt med
            biltrafiken, då flyget släpper ut mest, är inget annat än fullkomligt
            orimligt, och det håller den större delen av Sveriges befolkning
            med om.
          </note>
          <note>
            Det är orimligt billigt att flyga i dag. Vi måste politiskt bidra
            till att man kan leva hållbart. Vi måste politiskt bidra till
            att det är billigast att resa hållbart.
          </note>
          <note>
            Vad gäller Bromma flygplats kräver klimatmålen även här att vi
            styr om resorna mot mer hållbara alternativ.
          </note>
          <note>
            Vi anser att den statliga samordnarens utredning om Bromma flygplats,
            Mer flyg och bostäder , som presenterades i april utgår från en
            alltför stor andel flygresor. Man räknar där med en fördubbling
            av flygtrafiken. Trafikanalys har också pekat på att detta inte
            går ihop med de klimatpolitiska målen.
          </note>
          <note>
            Inom Vänsterpartiet anser vi därför att man bör styra om flygtrafiken
            därifrån till andra flygplatser och till tåg och sjöfart, om så
            är möjligt.
          </note>
          <note>
            Som tidigare har sagts är bostadsbristen ett av de största hoten
            i Stock ­ holm mot en ökad, robust ekonomi. Många företag har
            rekryteringspro ­ blem på grund av bostadsbristen. Mark som kan
            bebyggas är en bristvara i Stockholmsområdet, och det finns stora
            problem vad gäller trafiksitua ­ tionen. För att Stockholm ska
            kunna fortsätta att växa behöver staden mark för nya bostadsområden
            och en fungerande infrastruktur.
          </note>
          <note>
            Stockholm ska inte växa på bekostnad av andra delar av landet,
            men de förutsättningar som finns i Stockholm i dag är tuffa. Vänsterpartiet
            anser därför att Bromma flygplats ska avvecklas till förmån för
            en lösning som garanterar mark för bostadsbyggande, hållbara transportlösningar
            och en tillräcklig flygkapacitet i regionen. Rätt transportslag
            ska planeras för rätt sorts resa.
          </note>
          <note>
            Det är problematiskt att de planer som läggs fram pekar på en
            kraftig ökning av flygresorna. Det är viktigt att vi tar klimatmålen
            på allvar och lyssnar på de överenskommelser som har skett globalt,
            till exempel det globala klimatavtalet från Paris, som talar om
            att vi ska undvika 1,5 graders temperaturökning.
          </note>
          <note>
            Jag tror att alla här vill lämna över en planet till sina barn
            som går att leva på, precis som vi har levt på den. Men enligt
            vissa forskare kommer dagens 25-åringar inte att hinna ha ett
            helt arbetsliv innan det råder sådant klimatkaos att det kommer
            att vara svårt att över huvud taget bedriva verksamheter i vårt
            samhälle. Så akut är läget. Vi måste alltså styra om båten.
          </note>
          <note>
            Samtidigt sker det mycket positivt runt om i världen. Vi har
            ett klimatavtal som har samlat alla länder. Det ska skruvas åt,
            och alla arbetar för det. Kina och USA har minskat sina utsläpp
            så mycket att de globala utsläppen har minskat i flera år. Det
            finns alltså hopp.
          </note>
          <note>
            Det är dock viktigt att vi planerar transporterna på ett mer
            klimatvänligt sätt.
          </note>
          <note>
            Vänsterpartiet ser positivt på arbetsmarknadsdelen i betänkandet.
            Det är bra att regeringen i EU-arbetet 2015 prioriterade att påverka
            EU-kommissionens paket för luftfart vad gäller just arbetsvillkoren.
            Frågorna kom också med i kommissionens meddelande om en europeisk
            luftfartsstrategi som presenterades i slutet av 2015. Vänsterpartiet
            välkomnar den tydliga hållningen att de sociala villkoren inom
            luftfarten ska tas på allvar.
          </note>
          <note>
            På arbetsmarknaden råder det i dag långt kraftigare försämringar
            av villkoren än vad vi tidigare har haft i Sverige. Vi måste styra
            upp detta. Anpassningen till EU:s regelverk har lett till detta.
            Det har blivit så här sedan vi gick med i EU; det ska alla vara
            medvetna om.
          </note>
          <note>
            Det är positivt att alla partier i utskottet uttalar att vi ska
            arbeta med arbetsmarknaden inom luftfarten så att vi kan se bättre
            arbetsvillkor och inte se social dumpning på detta område så som
            vi ser på trafikutskottets alla områden.
          </note>
          <note>
            Nu vill vi se att det tas krafttag för att verkligen komma till
            rätta med detta och att man ligger på EU eftersom krafter i EU
            verkar åt andra hållet, vilket vi ser resultatet av.
          </note>
          <note>
            Trafikanalys har påtalat att uppkomsten av alla olika typer av
            anställningsformer och annorlunda sätt att organisera verksamheten
            just innebär att arbetsrätten lätt sätts ur spel. Trafikanalys
            pekar även på att detta är ett område som förtjänar mer uppmärksamhet
            inom transportpolitiken.
          </note>
          <note>
            Vi hoppas därför att detta betänkande leder till verkstad på
            detta område.
          </note>
          <note>
            Jag står bakom båda våra reservationer i betänkandet, men för
            tids vinnande yrkar jag bifall endast till reservation 2.
          </note>
          <note type="speaker">
            Anf. 74 ROBERT HALEF (KD):
          </note>
          <note>
            Fru talman! En av Kristdemokraternas huvudprinciper är förvaltarskapsprincipen.
            Den innebär ett ansvar för medmänniskor och miljö men också ett
            ansvar att utveckla och förvalta de tillgångar vi har.
          </note>
          <note>
            För ett glest befolkat land som Sverige med stora naturtillgångar
            och en utvecklad handel är effektiva kommunikationer av största
            vikt. Ett väl fungerande system av vägar, järnvägar, flygförbindelser
            och sjöfart är en förutsättning för regional utveckling och tillväxt
            och för att hela landet ska leva.
          </note>
          <note>
            Fru talman! De regionala flygplatserna har en stor betydelse
            i det svenska transportsystemet. Ett väl sammanhållet regionalt
            flygplatssystem är nödvändigt för såväl tillväxt som utveckling
            i landet.
          </note>
          <note>
            De regionala flygplatserna i Sverige har stor betydelse för att
            kommunikationen med Stockholm och andra resmål runt om i Sverige
            och världen ska fungera. De gör det möjligt för invånare att bo
            och verka i olika delar av vårt avlånga land. De som bor i glesbygden
            får möjlighet att arbeta i andra delar av landet, och företag
            på orten kan fortsätta att expandera och bibehålla kompetens.
            De fyller även en viktig funktion för turismen i vårt land.
          </note>
          <note>
            Den svenska staten har genom Swedavia behållit och bolagiserat
            de tio stora flygplatserna. De är av riksintresse, och här finns
            ett stort antal resenärer och bra lönsamhet.
          </note>
          <note>
            De mindre, icke-statliga flygplatserna ägs främst av kommuner
            med stöd av landsting och regioner. Delvis med hjälp av statliga
            drift s bidrag kan de fortsätta sin verksamhet. Dessa flygplatser
            är oerhört viktiga för kommuner och regioner men har inte möjlighet
            att få lika stort antal resenärer och har därför svårare att gå
            med vinst.
          </note>
          <note>
            För att skapa långsiktigt hållbara lösningar vill vi kristdemokrater
            att finansieringsformen för icke-statliga flygplatser ses över.
          </note>
          <note>
            Fru talman! Bromma flygplats vara eller inte vara har diskuterats
            under lång tid. Stockholm är ett ekonomiskt nav i Sverige som
            behöver snabba transporter. Bristande kommunikationer påverkar
            jobb och tillväxt i hela Sverige. Det skulle leda till att jobb
            försvinner och att Stockholms konkurrenskraft minskar internationellt.
          </note>
          <note>
            Kristdemokraterna vill se en bred satsning på infrastruktur där
            flyget ingår som en del och Bromma flygplats utvecklas.
          </note>
          <note>
            Stockholm och Sverige behöver mer tillväxtskapande åtgärder och
            mer satsning på utbyggnad av infrastruktur för att stärka sin
            konkurrenskraft.
          </note>
          <note>
            Bromma flygplats är som ett nav för landets inrikesflyg, vilket
            avlastar Arlanda som i större utsträckning kan fungera som Sveriges
            utrikesflygplats.
          </note>
          <note>
            Därför är det viktigt med en fortsatt utveckling av Bromma flygplats.
            Den är av riksintresse och viktig för både Stockholmsregionen
            och hela landet.
          </note>
          <note>
            Regeringen utsåg den 18 december 2014 en särskild samordnare
            för att utreda framtiden för Bromma flygplats och undersöka möjligheten
            att byg ­ ga bostäder på Bromma flygplats. Detta skedde samma
            dag som riksdagen beslutade om ett tillkännagivande till regeringen
            med innebörden att det inte bör tillsättas någon förhandlingsperson
            för avveckling av Bromma flygplats.
          </note>
          <note>
            I mars 2015 riktade riksdagen åter ett tillkännagivande till
            regeringen om Bromma flygplats med innebörden att regeringen tydligt
            bör ta ställning och agera för att Bromma flygplats inte ska läggas
            ned.
          </note>
          <note>
            Med anledning av att en majoritet i riksdagen vid två tillfällen
            har tagit tydlig ställning för att flygverksamheten vid Bromma
            flygplats ska kunna fortsätta ändrade sig regeringen vid ett sammanträde
            den 18 december 2015 och beslutade att ändra det tidigare beslutet
            om uppdrag till statlig samordnare för Bromma flygplats.
          </note>
          <note>
            Genom beslutet förkortades utredningstiden till den 31 mars 2016,
            och uppdraget begränsades till att pröva förutsättningarna för
            att utveckla flygkapaciteten och möjligheterna till bostadsbebyggelse
            i Stockholm, medan övriga delar av uppdraget upphörde.
          </note>
          <note>
            Den statliga samordnaren redovisade rapporten, som offentliggjordes
            den 11 april 2016. I rapporten redovisar samordnaren att det är
            viktigt med utveckling av kapaciteten och effektiviteten vid Arlanda
            och att det är nödvändigt med en utbyggnad av Arlanda för att
            stärka flygplatsens konkurrenskraft och roll som ett internationellt
            viktigt transportnav. Samordnarens uppfattning är vidare att Bromma
            flygplats inte har någon framtid efter år 2038, när Arlanda klarar
            Stockholmsregionens hela behov av resande.
          </note>
          <note>
            Fru talman! Vi från Alliansen är inte nöjda med denna rapport,
            som delvis aviserar nedläggning av Bromma flygplats efter år 2038.
            Vi vill därför framhålla att Bromma flygplats, med dess huvudsakliga
            funktion som ett nav för landets inrikesflyg, kan avlasta Arlanda,
            som därmed i större utsträckning kan fungera som Sveriges utrikesflygplats,
            och vi understryker vikten av att fortsätta utveckla Bromma flygplats.
          </note>
          <note>
            Regeringens inriktning när det gäller Bromma flygplats har inte
            varit att värna och utveckla verksamheten vid flygplatsen, utan
            agendan har i stället varit den motsatta, tvärt emot vad majoriteten
            i riksdagen anser. Därför tillkännager vi ännu en gång till regeringen
            att den bör verka för en fortsatt utveckling av Bromma flygplats.
          </note>
          <note>
            Fru talman! Det har avslöjats ett flertal fall där anställda
            på flyget har ertappats med att vara alkoholpåverkade i tjänsten.
            Detta är något som kan medföra stor risk för passagerarnas säkerhet
            och öka risken för flygplansolyckor.
          </note>
          <note>
            För att säkerställa passagerares trygghet och säkerhet efterfrågar
            vi kristdemokrater att det införs ett krav på alkoholtest för
            piloter och besättningspersonal vid på- och avstigning på flyget.
          </note>
          <note>
            Varje år genomförs det på svenska flygplatser mer än 350 000
            starter och lika många landningar. Regeringen menar att om det
            skulle införas obligatoriska alkoholtester på piloter skulle det
            innebära mer än en miljon tester årligen för att kontrollera varje
            pilot före varje start och efter varje landning och säger att
            detta är resurskrävande.
          </note>
          <note>
            Polismyndigheten genomför i dag alkoholutandningsprov på piloter
            när det finns underrättelser eller tips samt utför stickprovskontroller.
            Enligt uppgifter från gränspolisen genomförs ca 1 150 stickprovskontroller.
            Detta räcker inte , enligt min mening. Vi har infört alkobommar
            i vissa hamnar. Det har visat sig vara effektivt och motverkar
            alkoholpåverkade förare som kör ut från våra färjor. Ett mekanisk
            t alkoholtest behöver inte göras av polisen. Den kommer att registrera
            och avskräcka personal från att dricka alkohol.
          </note>
          <note>
            Kristdemokraterna anser att det är mycket oroande att det vid
            flera tillfällen har upptäckts att piloter och flyganställda har
            varit berusade i tjänsten i samband med att de ansvarar för passagerarflygningar.
            Många passagerares liv riskeras genom detta, då risken för flygplansolyckor
            ökar.
          </note>
          <note>
            För att säkerställa passagerarnas trygghet och förhindra flygplanstragedier
            anser Kristdemokraterna att Sverige bör införa nolltolerans när
            det gäller alkohol i samband med flygning och införa obligatoriska
            alkoholtester för såväl piloter som besättningspersonal vid både
            på- och avstigning, eftersom de stickprovskontroller som genomförs
            av polisen inte är tillräckliga.
          </note>
          <note>
            Fru talman! Drönare är i dag populära, och användningen ökar.
            Drönare gör stor samhällsnytta och kommer inom några år att bli
            vanligt förekommande inom räddningstjänst, transport, spaning
            med mera.
          </note>
          <note>
            Det har hänt en del incidenter på grund av missbruk och oaktsamhet
            inom kontrollzon för flyget, eftersom drönare har flugits inom
            kontrollzonen. Flygplatser har fått stängas flera gånger på grund
            av att drönare har flugits inom kontrollzonen och utsatt flyget
            och passagerare för fara. Under det senaste året har ungefär 15
            allvarliga incidenter med drönare rapporterats i skyddade luftrum
            i Sverige, och dessvärre visar trenden på fler drönarincidenter
            jämfört med tidigare år.
          </note>
          <note>
            Något som är oroande är att en kollision mellan en drönare och
            ett flygplan med största sannolikhet skulle få ödesdigra konsekvenser
            där många människors liv riskeras. De incidenter som har rapporterats
            har dessvärre även orsakat kostsamma utgifter när flygplatser
            tvingats stänga och flyg har ställts in.
          </note>
          <note>
            För att förhindra potentiella trafiksäkerhetsrisker i luftrummet
            anser vi kristdemokrater att Transportstyrelsen bör ges i uppdrag
            att se över och föreslå skärpta regler gällande användningen av
            drönare för att säkra flygsäkerheten. Detta behövs för att säkerställa
            att samhället inte riskerar att gå miste om de positiva sidor
            som tekniken för med sig, samtidigt som andra viktiga aspekter
            rörande exempelvis säkerhet beaktas.
          </note>
          <note>
            Fru talman! Jag stannar där och yrkar bifall till reservationerna
            1, 4, 11 och 13 samt utskottsmajoritetens förslag om tillkännagivande
            till reger ­ ingen om Bromma flygplats.
          </note>
          <note>
            I detta anförande instämde Sten Bergheden och Edward Riedl (
            båda M) och Anders Åkesson (C).
          </note>
          <note type="speaker">
            Anf. 75 TONY WIKLANDER (SD):
          </note>
          <note>
            Fru talman! Det kan ibland innebära en viss behållning att vara
            i slutet av en lång talarlista. Man hinner höra en del väsentliga
            inslag – och en del mindre väsentliga inslag också, för den delen.
          </note>
          <note>
            Låt mig först, fru talman, yrka bifall till utskottets förslag.
            Det inkluderar tillkännagivandet angående Bromma flygplats. Om
            det är det tredje eller fjärde i ordningen har jag tappat räkning
            en på. Men uppenbarligen behövs det ytterligare ett.
          </note>
          <note>
            Det har regnat besked om flygstrategier den senaste tiden. EU
            ska nu förhandla globalt. Bland de viktiga punkter som jag finner
            angelägna är rättvisa regler i konkurrensförhållanden. Det är
            en riktig soppa, om man tittar hur det ser ut. Men det handlar
            inte minst om ett gemensamt europeiskt luftrum för effektivisering
            och användande av luftrummet.
          </note>
          <note>
            Vi hoppas att EU klarar av den jättelika uppgift som man har
            tänkt sätta igång med och att vi får ett bättre utfall än med
            vissa andra tekniska produkter som man har tillverkat de senaste
            tio åren, som ERTMS och Galileo, för att nämna några. Den som
            lever får se.
          </note>
          <note>
            Nästa flygstrategi är en som regeringen har aviserat. Det ska
            bli spännande att se vad man kommer fram till i den.
          </note>
          <note>
            Vi i Sverigedemokraterna har inte bara suttit och tittat på,
            utan vi har jobbat länge för att få en flygstrategi för Sverige.
            Jag tänker då på en strategi för inrikesflyget.
          </note>
          <note>
            Som jag märker strävar de flesta i partierna – utom de direkt
            flygfientliga – mot ett bättre förhållande än vi har i dag. I
            dagens betänkande finns til l exempel flera motioner där motionärerna
            värnar om sina lokala flygplatser och oroar sig över dem – och
            de har skäl att göra det. Men det glädjande med de motionerna
            och den debatt som jag har hört hittills är att jag finner att
            problemen inte lär ligga i det svenska parlamentet – för i stort
            tror jag att de bärande partierna är ganska överens om att få
            en bättre sakernas tillstånd – utan skurken i dramat heter EU.
          </note>
          <note>
            Jag lyssnade med glädje till vad Rikard Larsson sa, inte om Bromma,
            för där borde han oroa sig en hel del, utan om hans oro för de
            regionala flygplatserna, som jag känner och förstår. Däremot begriper
            jag inte hans inställning att vi bör ha en debatt senare. Det
            kommer nog att bli både förr och senare, och vi tar gärna initiativet
            till det här i dag.
          </note>
          <note>
            Edward Riedl uttrycker på ett korrekt sätt tillkännagivandet
            om Bromma, alltså att det är absolut behövligt – tyvärr. Han säger
            också att det krävs snabba beslut när det gäller de regionala
            flygplatserna. Jag skulle vilja säga att det dessutom behövs ett
            skarpt förslag.
          </note>
          <note>
            Man talar från sina håll om Arlandas utbyggnad – om vi nu ska
            uppehålla oss vid den överflödiga utredningen som gjordes. Det
            kom fram en del som kan vara intressant att ha klart för sig.
            I utredningen talas det om att bygga ut Arlanda. Men inte minst
            på grund av gällande miljötillstånd blir detta ganska besvärligt.
            De tre banor som i dag används får inte användas fullt ut. Vad
            skulle man göra med en fjärde? Skulle den få maximalt utnyttjande
            med tanke på att miljödebatten inte är avslutad än? Detta är saker
            som gör att man borde tänka sig för innan något görs.
          </note>
          <note>
            Jag vill återgå till det som vi själva under vintern har fått
            fram angående de regionala flygplatserna. Bland de problem som
            vi har upplevt, framför allt inom flyget, är flygskatten nummer
            ett. En sådan skulle helt klart slå hårdast mot våra mindre flygplatser,
            där flyglinjer redan i dag kämpar för överlevnad. Det är dessutom
            en usel regionalpolitik. Det står jag verkligen för.
          </note>
          <note>
            Därtill kommer som nästa punkt EU:s regler för statligt stöd.
            Om man hårdrar det lite grann innebär de faktiskt ett hot mot
            den kommunala självbestämmelsen. En kommun får i dag inte på eget
            initiativ stödja en verksamhet som man finner angelägen inom sin
            egen kommun. Detta tycker vi är helt orimligt. Vi har därför kontaktat
            våra ledamöter i EU-parlamentet, och vi har samma uppfattning.
          </note>
          <note>
            Bland annat åkte vår representant Lundgren till Finland och kontaktade
            de m som är ansvariga för de finska flygplatserna. Det rådde i
            stort sätt samma förhållanden i Norge och Finland. Jag nämner
            Finland eftersom det, liksom Sverige, är ett EU-land. Där har
            man säkerställt att överskotten från de stora flygplatserna i
            Helsingfors täcker kostnaden för övriga flygplatser. Det är bara
            i Sverige som vi har en helt annan uppdelning. Vi är rätt ensamma
            om det.
          </note>
          <note>
            Nu har EU satt sig på tvären och vill helt enkelt förbjuda offentligt
            stöd. Jag tror att om vi kan få EU att tänka om skulle vi också
            kunna hitta ett mycket bättre system, ett som är smakligt för
            skattebetalarna.
          </note>
          <note>
            Swedavia omsatte ca 5 miljarder 2015. Man hade en vinst på 1,4
            miljarder och ett vinstkrav på 7 procent. Vinstmarginalen var
            2015 ca 14,5 procent. Man tar då in ca 1,4 miljarder. Om vi leker
            med tanken att en tredjedel av dessa medel användes till våra
            övriga behövande flygplatser hade vi täckt deras kostnader, och
            Arlanda, eller Swedavia, hade fortfarande haft 1 miljard i överskott.
          </note>
          <note>
            Detta tycker jag att vi ska jobba med. Det är ett konkret förslag
            som vi lägger fram att efterapa Finlands modell, om EU inte har
            infört någon speciallag som gäller för Sverige. Och jag vet inte
            varför de skulle göra det. Men den lär tydligen inte gälla i Finland.
            Jag tror att det här kan bli nödvändigt med organisationsförändringar.
            Men då tycker jag att vi ska försöka göra dem och helst med så
            brett stöd som möjligt här i parlamentet.
          </note>
          <note>
            Jag skulle kunna sluta där, eftersom vi kommer att återkomma
            till flygfrågorna för framtiden. Men jag vill slutligen säga att
            de viktiga flygplatser som vi vill ha kvar i vårt avlånga land
            är direkt i farozonen. Om de en efter en börjar försvinna är det
            nog i stort sett bara de flygfientliga politikerna som blir glada.
            Jag tänker inte hjälpa till att glädja dem. Vi behöver flyget.
            Jag har hela tiden instämt med dem i trafikutskottet som säger
            att vi behöver alla transportslag tills något mycket bättre uppenbarar
            sig.
          </note>
          <note>
            Än en gång yrkar jag bifall till utskottets förslag i betänkandet.
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 76 EDWARD RIEDL (M) replik:
          </note>
          <note>
            Fru talman! Jag vill börja med att säga att jag i stort delar
            den problembeskrivning som Tony Wiklander målar upp när det gäller
            de regionala flygplatserna. Det handlar om EU:s statsstödsregler
            och möjligheten att finansiera flygplatserna på det sätt som vi
            gör i dag.
          </note>
          <note>
            Fru talman! Tony Wiklander efterlyser ett skarpt förslag för
            att rädda de regionala flygplatserna och deras fortlevnad. Jag
            vill uppmärksamma Tony Wiklander på att det finns ett sådant skarpt
            förslag i det betänkande som vi behandlar, och det finns i reservation
            3. Det handlar om att ge regeringen i uppdrag att garantera de
            regionala flygplatsernas överlevnad. Alternativet till den reservationen
            är att man ska lita på att miljöpartister och socialdemokrater
            i regeringsställning ska lösa ett problem som sannolikt snart
            uppstår. Jag för min del litar inte på att de kommer att reda
            ut situationen.
          </note>
          <note>
            När det gäller hur man ska lösa detta berättar Tony Wiklander
            varifrån Sverigedemokraterna vill ta pengarna för att garantera
            flygplatserna. Pengarna ska tas från Swedavias vinster, och därigenom
            ska finansieringen garanteras.
          </note>
          <note>
            Fru talman! Då vill jag säga till Tony Wiklander att problemet
            kommer att bli att EU kommer att stoppa överföringen av pengar
            på det sätt som har skett i dag. Det är därför som man måste ge
            ett ganska öppet mandat till regeringen att lösa det som vi säger
            att den ska lösa. Andra sätt måste nämligen hittas för att finansiera
            detta. Det finns en mängd olika tekniker för att lyckas med detta.
            Men i grunden måste det finnas ett tillkännagivande från Sveriges
            riksdag, så att regeringen vet vad den har att göra. Alternativet
            är, som sagt, att lita på miljöpartister och socialdemokrater
            i regeringsställning. Jag för min del gör inte det.
          </note>
          <note type="speaker">
            Anf. 77 TONY WIKLANDER (SD) replik:
          </note>
          <note>
            Fru talman! Då har vi någonting gemensamt här, Edward Riedl.
            Vi litar inte heller på dem. Vi har sett alltför mycket av detta.
            Vi har också sett att sammansättningen i regeringen innebär att
            den är en rejäl bromskloss för flygets utveckling och framtid.
          </note>
          <note>
            Snart kommer förslag från regeringen. Jag har väntat på att det
            skulle komma vid ungefär den här tiden, men det tycks dröja. När
            förslag kommer blir det nya flygdebatter igen.
          </note>
          <note>
            Om Edward Riedl och vi andra kan hitta en rimlig väg för ett
            skarpt tillkännagivande kommer vi naturligtvis att delta i det.
            Jag hoppas att Alliansen i det läget också är enig.
          </note>
          <note>
            Det som jag säger om Swedavia och deras vinster, utdelningar
            och till och med deras spekulationer i hotellbyggen och annat
            är inte påhittat. Det är existerande förhållanden. Det är en ojämlik
            företeelse inom hela flyget. Det sker på de små flygplatsernas
            bekostnad. Det kommer till slut att missgynna även Swedavia. Om
            de små flygplatserna upphör får de helt enkelt inga inflygningar
            därifrån. De får inte heller del av nyttiga saker som charterflyg
            till utlandet från de små flygplatserna, som är något alldeles
            utmärkt.
          </note>
          <note>
            Slutligen: Om Finland kan, då bör vi kunna. I annat fall ska
            vi bekanta oss med hur finnarna bär sig åt för att övertyga EU
            om förträffligheten. Det kan inte vara bara en organisationsfråga.
          </note>
          <note type="speaker">
            Anf. 78 EDWARD RIEDL (M) replik:
          </note>
          <note>
            Fru talman! Jag ska börja med att säga något om Finland. Såvitt
            jag kan komma ihåg har Finland samtliga flygplatser i det statliga
            bolaget. Det är en teknik som man kan använda för att lösa sakfrågan,
            men det är inte den enda.
          </note>
          <note>
            Låt mig vara tydlig och säga att det inte finns något önskemål
            från de regionala flygplatserna att återigen hamna inom Swedavia.
            Det tror jag alltså att man ska ta på stort allvar – det finns
            inget önskemål ute i landet om att hamna under staten igen. Det
            man vill ha hjälp med är finansieringen, och det är därför det
            förslag som ligger på bordet ser ut på det sätt det gör.
          </note>
          <note>
            När det gäller Swedavias vinster kan man resonera fram och tillbaka
            om varifrån man tar pengar för att göra detta. Tar man det ur
            Swedavia eller statskassan? Ja, det blir ju i slutändan samma
            sak. Det som väntas är dock ett EU-beslut, och det mesta tyder
            på att det tyvärr blir så att en hel del flygplatser inte kommer
            att kunna få stöd offentligt på det sätt de har fått tidigare.
            Då dyker ju frågeställningen upp.
          </note>
          <note>
            Som jag sa, fru talman, finns det olika tekniker för att lösa
            detta. Man kan ta hand om brandskydd på flygplatserna, eller vad
            det nu skulle vara, och på det sättet kan man bakvägen stötta
            detta. Det stämmer att man måste tillföra pengar, men det finns
            ett skarpt förslag som ger regeringen den rådighet den behöver
            för att kunna hantera olika utfall i EU. Oavsett vad EU fattar
            för beslut kommer det nämligen fortfarande att finnas en hel del
            problem kopplat till detta.
          </note>
          <note>
            Det finns alltså ett skarpt förslag, fru talman, för att ge regeringen
            i uppdrag att faktiskt lösa uppgiften. Om man inte röstar på reservation
            3 är alternativet att lita på att miljöpartister och socialdemokrater
            i regeringen löser detta när problemet uppstår. Problemet har
            uppstått, och vi från vår sida litar inte på att de kommer att
            lösa det.
          </note>
          <note type="speaker">
            Anf. 79 TONY WIKLANDER (SD) replik:
          </note>
          <note>
            Fru talman! Vi kan älta länge vem som har förtroende för vem
            här. Jag har inget förtroende för att den här regeringen klarar
            av detta, helt enkelt.
          </note>
          <note>
            Kom alltså igen med ett förslag som lite konkret talar om hur
            vi ska gå till väga! Jag vet också att det hamnar i samma kassa,
            att Swedavia får betala avkastning till staten och så vidare,
            men det ligger enorma pengar och rullar där. Man skulle inte behöva
            gå in med skattehöjningar eller någonting annat för att klara
            våra flygplatser. Vi tycker att det hade varit ett praktiskt sätt
            att ordna detta, och kan Finland göra det så kan vi. Skulle vi
            sedan vara väldigt nogräknade när det gäller de mindre flygplatserna
            är frågan vilket som är viktigast – organisationsformen eller
            att de har sin ekonomi tryggad. Jag hade nog valt det senare om
            jag varit flygplatschef där.
          </note>
          <note>
            Jag tror inte att vi kommer längre för närvarande, men jag är
            mycket intresserad av den närmaste framtiden på grund av alla
            de strategier som nu kommer oss till del. Vi är beredda att diskutera
            i varje nytt läge – på ett konstruktivt sätt.
          </note>
          <note type="speaker">
            Anf. 80 ERIK OTTOSON (M):
          </note>
          <note>
            Fru talman! Jag skulle inledningsvis vilja yrka bifall till reservation
            nr 12 angående drönare.
          </note>
          <note>
            Drönare är ett nytt fenomen som intar vår sky och skapar både
            förutsättningar för teknikutveckling och säkerhetsproblem som
            måste tas om hand. Säkerheten är A och O när det kommer till luftfart.
            Det är avgörande för hela branschens utveckling att säkerheten
            bibehålls och upprätthålls. Det är nödvändigt för att man ska
            känna sig trygg när man sätter sig i ett flygplan och åker dit
            man ska.
          </note>
          <note>
            Det finns en hel del utmaningar att ta tag i. Det har tidigare
            under debatten redogjorts för vilka risker detta medför – och
            delvis även vilka möjligheter. Det finns också på riksdagens bord
            i dag yrkanden som vi har att ta ställning till och som handlar
            om just detta. Vad händer då? Jo, reger ­ ingen bestämmer sig
            för att sätta sig i baksätet och låta myndigheterna köra bilen.
          </note>
          <note>
            Transportstyrelsen håller på att titta på vilka justeringar man
            kan göra i befintligt regelverk. Det gäller dock inte eventuella
            nödvändiga lagändringar, teknikfrämjande åtgärder eller någonting
            annat som inte ligger inom Transportstyrelsens hägn. Det finns
            alltså ingen uppmaning från regeringen att ta ett helhetsgrepp
            kring detta för att göra Sverige till en framåtblickande nation
            vad gäller problematiken och möjligheterna med drönare. Man väljer
            att ligga lågt.
          </note>
          <note>
            I dag kommer Socialdemokraterna, Miljöpartiet, Vänsterpartiet
            och Sverigedemokraterna alltså att sätta sig i baksätet och låta
            myndigheterna köra Sverige när det gäller just drönarfrågan. I
            Alliansen har vi sagt att vi måste ta hand om detta och göra någonting
            bra av det. Vi måste främja de möjligheter som finns och ta hand
            om de problem som uppstår.
          </note>
          <note>
            Det som förbluffar mig absolut mest är Sverigedemokraterna. I
            ena stunden sitter de i trafikutskottet och säger under en subsidiaritetsprövning
            att detta är någonting vi borde behålla i Sverige; det borde vara
            en fråga för nationell lagstiftning och någonting som trafikutskottet
            och regeringen borde ta tag i. EU borde inte ta hand om drönarfrågan.
            I andra stunden – när det nu finns ett sådant förslag på riksdagens
            bord – väljer de att passa, inte göra någonting och sätta sig
            i det baksäte som de får trängas med regeringspartierna och Vänsterpartiet
            i.
          </note>
          <note>
            Fru talman! Det finns möjligheter för oss att skapa ett land
            där drönarna har en viktig men säker plats och där tekniken får
            sitt utrymme men säkerheten aldrig kompromissas med. Sverige kan
            bli en föregångsnation inom ramen för det gemensamma regelverk
            EU nu håller på att lägga fram. Vi kan också se till att ta vårt
            ansvar, som vi bär fram till dess vi får gemensamma regler på
            EU-nivå för att undvika eventuella olyckor. Från regeringspartierna,
            Vänsterpartiet och Sverigedemokraterna väljer man dock att inte
            göra det. Jag beklagar detta.
          </note>
          <note>
            Jag yrkar som sagt bifall till reservation nr 12, som är det
            enda förslag på riksdagens bord i dag som innebär att man tar
            riktigt ansvar i frågan.
          </note>
          <note>
            I detta anförande instämde Edward Riedl (M) , Anders Åkesson
            (C) och Robert Halef (KD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Jakt och viltvård
          </note>
          <note>
            Miljö- och jordbruksutskottets betänkande 2015/16:MJU19
          </note>
          <note>
            Jakt och viltvård
          </note>
          <note>
            föredrogs.
          </note>
          <note type="speaker">
            Anf. 81 ISAK FROM (S):
          </note>
          <note>
            Fru talman! Vi ska debattera miljö- och jordbruksutskottets betänkande
            Jakt och viltvård .
          </note>
          <note>
            I söndags kom jag med flyget från Palestina och Jerusalem, där
            jag hade sett allsköns bedrövligheter – man låser in folk och
            stänger in dem bakom höga murar. Jag kom körande från Skellefteå
            flygplats, och i Varuträsk fick jag se sju älgar på en nyligt
            grönskande äng. Det är ett fantastiskt land vi lever i. Vi har
            alla möjligheter att röra oss fritt, och det vill även vårt vilt
            göra.
          </note>
          <note>
            I veckan har SLU och Trafikverket presenterat en utredning där
            de framför att det behövs 30 miljarder kronor under de kommande
            tio åren till en satsning på säkra viltövergångar. Det handlar
            om att få ned det ökade antalet trafikolyckor som är orsakade
            av vilt. Att se till att även viltet kan röra sig är också en
            del av viltvårdsfrågorna, precis som att vi ska kunna använda
            våra vägar på ett trafiksäkert sätt.
          </note>
          <note>
            Fru talman! Från att ha varit i princip utrotade har våra klövviltsstammar
            och rovdjursstammar vuxit till hållbara populationer runt om i
            vårt land. På vissa håll ligger de lokalt på alldeles för höga
            nivåer. Det pekar på att den svenska modellen för jakt och viltvård
            har fungerat mycket väl. Många länder är avundsjuka på den svenska
            modellen, där vi samtidigt som vi kan ha fungerande jordbruk och
            skogsbruk kan ha en viltförvaltning i toppklass som låter oss
            skörda tillväxten via jakt.
          </note>
          <note>
            Jakten utförs oftast av ideella krafter. På andra håll i världen
            säljs oftast jakten till högstbjudande, vilket gör att det handlar
            om en överklassport. I Sverige har vi under långliga tider sett
            att viltvården är nödvändig men också ger en beskattningsbar resurs
            som är till nytta för oss alla.
          </note>
          <note>
            I inget annat land har medborgare med jägarexamen möjlighet att
            delta i jakt och viltvård. Inget annat land har det folkliga engagemanget
            för jakt och viltvård. Det finns riksdagsledamöter som är engagerade
            i jakt - och viltvårdsfrågorna. Det är utan tvekan frågor som
            berör.
          </note>
          <note>
            Jag vill yrka bifall till utskottets förslag i betänkandet utom
            vid punkt 4 , där det finns en reservation som jag avstår från
            att yrka bifall till. Punkt 4 bygger på populism från de borgerliga
            partierna och Sverigedemokraterna.
          </note>
          <note>
            I betänkandet behandlas 29 motioner och 42 yrkanden, varav 29
            mo ­ tioner har behandlats förenklat eftersom samma motioner har
            väckts tidi ­ gare. Man kan ju uppmana ledamöterna att se på hur
            deras motioner har behandlats så att de kan förnya sig lite till
            nästa gång.
          </note>
          <note>
            När vi behandlade jakt - och viltvårdsbetänkandet förra året
            var vi hyfsat överens. Det fanns ett tillkännagivande från kammaren
            om att regeringen måste ta tag i arbetet med att utreda samernas
            rätt att jaga, den så kallade dubbla jakträtten i renbetesområdet
            i Jämtland, Västerbotten och Norrbotten. Under året har det fallit
            en dom, Girjasdomen, som utan tvekan kommer att spela roll. Det
            finns också utredningar som pekar på att länsstyrelserna arbetar
            olika med den här frågan, och det måste man också komma till rätta
            med. Det gäller även jakt på allmänt vatten i Sveriges ekonomiska
            zon, förvaltning av säl, jakt på kronhjort och regelförändringar
            i fråga om viltvårdsområden.
          </note>
          <note>
            Fru talman! Det finns en tydlig skillnad. Regeringen har arbetat,
            och arbetar fortfarande, intensivt med dessa frågor. Redan nu
            har Naturvårdsverket i sitt regleringsbrev fått ett uppdrag att
            göra analyser och införa föreskrifter om kronskötselområden. Naturvårdsverkets
            redovisning av uppdraget har nyligen remitterats.
          </note>
          <note>
            Regeringen har också gett Naturvårdsverket i uppdrag att inkludera
            krondjursförvaltningen när det gäller frågan om en långsiktig
            t stabil finansiering av älgförvaltningen. Här menar vi att det
            finns anledning att beakta allt klövvilt.
          </note>
          <note>
            Regeringen arbetar även med ett förslag för att komma till rätta
            med den överklagningscirkus som har rått med anledning av överklaganden
            av beslut om jakt på våra stora rovdjur. Ett förslag om att skapa
            ordning och reda är remitterat. Förslaget innebär att man ska
            tillskapa en huvudansvarig domstol.
          </note>
          <note>
            Regeringen har dessutom lagt ett förslag som har remitterats
            för att komma åt det höga jakttrycket i fjällen. Man har tagit
            fram ett remissbehandlat förslag till ändring i rennäringsförordningen.
            Regeringen kommer snart att återkomma med beslut om detta.
          </note>
          <note>
            När det gäller frågan om en ny myndighet för jakt och viltförvaltning
            har det tydliggjorts att frågan inte är enkel. Vill vi bygga in
            ytterligare beslutsled? Eller ska vi bygga vidare på regionaliseringen
            och låta viltförvaltningsområdena runt om i landet, som har bäst
            förutsättningar att känna till de behov som finns, arbeta med
            frågan?
          </note>
          <note>
            Vilket uppdrag ska Naturvårdsverket ha? Utan tvekan ligger alla
            frågor som handlar om jakt och viltvård inom EU:s art- och habitatdirektiv.
            Det vore mycket märkligt om Naturvårdsverket inte skulle ha det
            uppdraget. Ingen annan myndighet eller någon förnuftig person
            skulle tycka att det var en rimlig lösning.
          </note>
          <note>
            En rimlig lösning är naturligtvis att styra upp det som inte
            fungerar och ge Naturvårdsverket ett tydligare uppdrag. Kanske
            ska man inrätta en viltvårdsenhet på befintligt naturvårdsverk.
            Man ska kanske också stärka banden till de regionala länsstyrelserna
            för att förbättra det som inte funkar. Vi kan tydligt se att stödet
            och besluten från Naturvårdsverket som gäller länsstyrelserna
            måste fungera bättre. Här gör regeringen ett mycket bra jobb för
            att komma till rätta med borgerlighetens hafsverk.
          </note>
          <note>
            En annan fråga som är dagsaktuell är Anders Ygemans arbete med
            EU:s vapendirektiv. Det är tydligt att inrikesministern jobbar
            efter den svenska modellen för att skapa ordning och reda även
            i den här frågan. I Sverige har ordningen byggt på att vi som
            får ha vapen ska ha jägarexamen, ska vara medlemmar i en sportskytteklubb
            och ska ha vapenskåp. Som inget annat land i EU har vi skapat
            en fungerande ordning. Jag tycker att regeringen gör ett bra arbete
            för att lyfta fram just den svenska modellens funktion i EU. Alla
            länder har faktiskt inte samma ordning och reda, och det är viktigt
            att ha med det i den här debatten. Ofta florerar det att det handlar
            om någonting annat.
          </note>
          <note>
            Fru talman! Varken jägare, bevarandeintressen, vargar, älgar,
            ripor, sälar eller tjädrar tjänar på nya konflikter. Jag hoppas
            verkligen att vi kan hitta sätt att undgå att skapa nya konflikter
            och populism inom området jakt och viltförvaltning.
          </note>
          <note>
            Jag ser fram emot konstruktiva inlägg från talarstolen.
          </note>
          <note>
            (Applåder)
          </note>
          <note type="speaker">
            Anf. 82 ÅSA COENRAADS (M):
          </note>
          <note>
            Fru talman! I dag debatterar vi miljö- och jordbruksutskottets
            betänkande 19 om jakt och viltvård.
          </note>
          <note>
            Betänkandet innehåller ett 40-tal yrkanden från den allmänna
            motionstiden. Flera av dessa frågor har behandlats av utskottet
            tidigare och har därför behandlats förenklat eftersom det inte
            har hänt något nytt inom området. Ett undantag finns dock, och
            det är frågan om J aktlagsutredningen som jag åter vill lyfta
            här i kammaren.
          </note>
          <note>
            Jaktlagsutredningen tillsattes av alliansregeringen 2012 och
            skulle ha haft sin slutrapportering i slutet av 2015. Tyvärr valde
            landsbygdsminstern att lägga ned denna gedigna utredning mindre
            än ett år innan den skulle ha varit klar, och detta är problematiskt
            ur flera olika perspektiv.
          </note>
          <note>
            Utredningen hade kommit in i sin slutfas, och det fanns en stor
            förvän ­ tan på att det politiskt skulle tas ett stort omtag för
            den samlade jaktpoliti ­ ken. Det argument som användes här i
            kammaren för ett år sedan av reger ­ ingspartierna var att frågan
            om en ny jakt - och viltvårdsmyndighet var under beredning och
            att ett tillkännagivande från riksdagen skulle vara helt onödigt.
          </note>
          <note>
            Nu fick regeringen i alla fall ett tillkännagivande om att inrätta
            en ny myndighet eftersom majoriteten i riksdagen tyckte att frågan
            var viktig och inte litade på regeringens kompetens i frågan.
          </note>
          <note>
            Fru talman! Nu står vi här igen, och en majoritet i utskottet
            anser inte att regeringen har gjort det som riksdagen sa till
            den att göra, nämligen att utreda en ny myndighet för jakt- och
            viltfrågor. Utskottet har därför ytterligare ett tillkännagivande
            till regeringen om samma sak. Nu är vi dock tydliga med att tid
            s sätta uppdraget. Detta innebär att regeringen skyndsamt måste
            utreda frågan och återkomma senast under 2016.
          </note>
          <note>
            Anledningen till att vi vill återupprepa denna fråga är inte
            så konstig. Den svenska jakten bygger på en lång tradition och
            betyder väldigt mycket för både människor och natur. Jakt är och
            kommer att förbli ett viktigt verktyg för att förvalta våra vilda
            djur och ett instrument för att inventera vilka och hur många
            djur som finns i naturen.
          </note>
          <note>
            Det behövs en modern jaktlagstiftning med tydlig systematik och
            moderna bestämmelser för en långsiktig hållbarhet. Sverige behöver
            bli bättre på att genomföra och tillämpa EU-rättsliga åtaganden
            på samma sätt som vi behöver bli bättre på att utöva det myndighetsansvar
            som staten tagit på sig för våra vilda djur.
          </note>
          <note>
            Vi i A lliansen såg detta och tillsatte därför J aktlagsutredningen.
            Vi ville utreda frågan ordentligt i grunden för att kunna skapa
            en långsiktig och hållbar lagstiftning med bred politisk förankring.
          </note>
          <note>
            Jag träffar såväl jägare som målskyttar , jordägare och skogsägare
            som just nu uttrycker en frustration över bristen på tydligt politiskt
            ledarskap inom jakt och viltvårdsfrågorna. Den nuvarande landsbygdsministern
            har lovat att de två delbetänkanden som utredaren har lämnat ska
            bli verklighet. Det är glädjande för både jakten och målskyttarna.
          </note>
          <note>
            Dessa två utredningar skulle lämnas till riksdagen i form av
            två propositioner.
          </note>
          <note>
            Tyvärr lyser återigen propositionerna med sin frånvaro. Under
            tiden sprider sig vildsvinen okontrollerat över landet och ställer
            till med större och större skada både på landsbygd och i stad.
          </note>
          <note>
            Fru talman! Sedan den socialdemokratiska regeringen tillträdde
            har osäkerheten för den svenska jägaren och den svenska jakttraditionen
            ökat. Om det beror på regeringens oförmåga att komma fram till
            gemensamma förslag eller om frågorna helt enkelt inte utreds ordentligt
            kan vi bara spekulera om.
          </note>
          <note>
            Vad vi vet är att det kommer dubbla budskap från Regeringskansliet
            i vargjaktsfrågan samt om vilken den svenska ståndpunkten egentligen
            är gällande vapendirektivet. Vad som kommer att hända härnäst
            är ytterst oklart, och det är i det långa loppet ett stort hot
            mot den svenska viltförvaltningen.
          </note>
          <note>
            Ett av skälen som landsbygdsministern angivit för att lägga ned
            Jaktlagsutredningen är att den kostade för mycket pengar. Därför
            är det lite märkligt att han på eget initiativ tillsätter en annan
            utredning om att utreda det allmänna uppdrag som Jägareförbundet
            i dag har. Det är svårt att tro att den utredningen skulle vara
            helt gratis. Det allmänna uppdrag som Jägareförbundet i dag har
            fungerar bra som det är, och det finns ingen anledning att ändra
            på detta.
          </note>
          <note>
            Å Moderaternas vägnar yrkar jag därför bifall till reservation
            4. I övrigt ställer vi oss bakom förslaget i utskottets betänkande.
          </note>
          <note>
            (Applåder)
          </note>
          <note>
            I detta anförande instämde Jonas Jacobsson Gjörtler och Jesper
            Skalberg Karlsson (båda M).
          </note>
          <note type="speaker">
            Anf. 83 ISAK FROM (S) replik:
          </note>
          <note>
            Fru talman! Jag tackar Åsa Coenraads för anförandet. Jag tänkte
            att jag måste belöna Åsa Coenraads med ett litet replikskifte.
            Det kan ju vara på sin plats.
          </note>
          <note>
            Jag är orolig för att de här frågorna besudlas med populism.
            Under hela den borgerliga regeringstiden hade vi de här frågorna.
            Det var i princip samma frågor. Och den borgerliga moderata finansministern
            höll på att skratta på sig när man tänkte sig att ha pengar till
            en ny myndighet.
          </note>
          <note>
            Man lyckades slå sönder hela upplägget för hur Naturvårdsverket
            skulle fungera. Det är inte konstigt att det har blivit sämre.
            Men det här går att förbättra. Jag tror att vi kan förbättra det
            gemensamt. Viltskadorna uppkommer lokalt. Ska vi förbättra detta
            gäller det att stärka den regionala förvaltningen och ge länsstyrelser
            och viltförvaltningsdelegationer muskler att orka ta besluten.
            Det är lokalt som rovdjuren ställer till med oreda på vissa håll.
            Det är lokalt som vi har stora betesskador på våra tallplantor.
            Det är lokalt som vildsvinen trampar ned böndernas grödor.
          </note>
          <note>
            När det gäller EU:s vapendirektiv kan jag säga att Åsa Coenraads
            mycket väl vet vilken konstitution vi har i det här landet. Vi
            har en EU-nämnd som är unik i EU. EU-nämndens majoritet bestämmer
            vilken Sveriges förhandlingsposition ska vara. Att sedan enskilda
            borgerliga ledamöter är ute och sprider osaklig och osund propaganda,
            som att vi inte skulle följa det som Moderaterna själva varit
            med och bestämt, är löjligt.
          </note>
          <note type="speaker">
            Anf. 84 ÅSA COENRAADS (M) replik:
          </note>
          <note>
            Fru talman! Jag tackar Isak för belöningen att få prata mer om
            dessa viktiga frågor.
          </note>
          <note>
            Jag skulle vilja uppehålla mig lite vid begreppet ”populism”.
            Det är ett intressant begrepp som används ganska slarvigt. Man
            skulle ju också kunna säga att det är populism att lägga ned en
            lång utredning som är i sin slutfas. Det skedde när det var åtta
            månader kvar tills utredningen skulle lämna sitt slutbetänkande.
            Man hade redan lämnat två delbetänkanden, som har debatterats
            här i kammaren lite grann tidigare under åren och som vi har en
            ganska bred politisk samsyn om. Är det populism att lägga ned
            en utredning som nästan är färdig? Är det populism att säga att
            allting som fanns tidigare var dåligt bara för att det var någon
            annan som styrde?
          </note>
          <note>
            Vi tillsatte Jaktlagsutredningen för att utreda detta ordentligt.
            Den här regeringen är duktig på att bereda saker i Regeringskansliet.
            Det var nå ­ gonting som också vi höll på med genom den här utredningen.
            Tanken var att detta skulle landa i någonting efter att det var
            färdigutrett. Nu väljer Socialdemokraterna att lägga ned utredningen
            innan man ens har kommit till beredningsstadiet. Har då inte de
            här åren spelat någon roll? Har inte de skattepengar som vi har
            betalat för utredningen spelat någon roll? Vad är det som kommer?
            När kommer propositionen om vildsvinen? När kommer propositionen
            om hur den nya jaktvårdsmyndigheten ska se ut?
          </note>
          <note>
            Isak From talar om viltförvaltning och om att viltförvaltningsdelega
            ­ tionerna ska ha ökat lokalt bestämmande. Men om det är så som
            Isak From sa i sitt anförande, att man vill lägga över detta på
            Naturvårdsverket, kom ­ mer det då att bli bättre för den lokala
            förankringen?
          </note>
          <note type="speaker">
            Anf. 85 ISAK FROM (S) replik:
          </note>
          <note>
            Fru talman! När det gäller Jaktlagsutredningen förstår jag att
            det inte var Moderaternas och Åsa Coenraads mening att Sverigedemokraterna
            skulle hjälpa till att fälla vår första budget. Men i och med
            att det skedde förlorade vi en hel del pengar på Regeringskansliet,
            och vi fick prioritera utifrån det. Jag beklagar att vi var tvungna
            att lägga ned ett antal utredningar.
          </note>
          <note>
            Jag var tydlig med att jag tycker att det är nödvändigt att stärka
            den regionala förvaltningen. Det är nödvändigt att viltförvaltningsdelegationer
            och länsstyrelser får det stöd från Naturvårdsverket som de är
            berättigade till och att förvaltningen utformas utifrån de lokala
            förutsättningarna.
          </note>
          <note>
            Åsa Coenraads och Moderaterna har en reservation tillsammans
            med Sverigedemokraterna om det allmänna uppdraget. Åsa Coenraads
            tog också upp det allmänna uppdraget och att man vill ha det helt
            oförändrat. Jag tycker för min del att det är bra att regeringen
            har lyssnat på Jägareförbundet. Jägareförbundet vill utveckla
            det allmänna uppdraget och få en långsiktighet i finansieringen.
            Man vill byta namn och titta över vad det är för uppgifter som
            det allmänna uppdraget, eller vad det nu ska kallas, framdeles
            ska innehålla. Är det då inte rimligt att regeringen lyssnar på
            det här, startar en dialog och ser över hur vi vill ha det framöver?
            Här står Åsa Coenraads och säger att vi ska ha det som det alltid
            har varit, punkt slut – trots att de som innehar det allmänna
            uppdraget tycker att det här är någonting som vi ska se över.
          </note>
          <note type="speaker">
            Anf. 86 ÅSA COENRAADS (M) replik:
          </note>
          <note>
            Fru talman! Politik handlar om att prioritera. Men politik handlar
            också om att ta ansvar för våra skattepengar. Vi har en lång och
            väldigt gedigen utredning som har pågått i över tre år, har lämnat
            bra delbetänkanden och är inne i sin slutfas. Det är inte att
            ta ansvar för skattepengarna att lägga ned en utredning som är
            i sitt slutskede.
          </note>
          <note>
            Om Socialdemokraterna och regeringen nu är så oroade för statens
            finanser att man lägger ned utredningar är det märkligt att man
            utan anledning startar en ny utredning om det allmänna uppdraget.
            Även det utredningsuppdraget utgår jag från har kostat en slant.
          </note>
          <note>
            Jag ställer mig fortfarande frågan: Vad vill Socialdemokraterna?
            Man har tillsatt en utredning. Vad vill Socialdemokraterna själva
            ska komma av den? Varför har man från början tillsatt utredningen?
          </note>
          <note>
            (TREDJE VICE TALMANNEN: Åsa Coenraads frågor får anses vara retoriska.)
          </note>
          <note type="speaker">
            Anf. 87 RUNAR FILPER (SD):
          </note>
          <note>
            Fru talman! Sverigedemokraterna har ett antal reservationer,
            men för tids vinnande yrkar jag bifall endast till reservation
            4, Svenska Jägareförbundets allmänna uppdrag, och reservation
            5, Övriga frågor om viltförvaltning och jakt.
          </note>
          <note>
            Just vad gäller det allmänna uppdraget har det visat sig att
            det funnits en bred politisk enighet om att Jägareförbundet gör
            ett bra jobb och att förbundet ska ha fortsatt ansvar för uppgifterna
            inom detta uppdrag. Jag anser att Jägareförbundet ska fortsätta
            arbetet med ökad samverkan mellan jägare, markägare och lantbrukare
            vad gäller vildsvinsförvaltning, älgförvaltning och viltövervakning,
            för att bara nämna några av de uppgifter som ingår i det allmänna
            uppdraget, som man haft sedan 1938.
          </note>
          <note>
            Uppdraget har utretts vid flera tillfällen. Riksdag och regering
            har varje gång kommit fram till att Jägareförbundet sköter detta
            på ett förtroendeingivande sätt och till cirka en sjättedel av
            vad kostnaden skulle vara om till exempel en statlig myndighet
            eller ett statligt verk skulle ha haft uppdraget.
          </note>
          <note>
            Svenska Jägareförbundet som jobbar ute på fältet måste sägas
            vara bättre lämpat än Naturvårdsverket för uppdraget. Den översyn
            som man vill göra ser vi som ganska överflödig när så många utredningar
            redan kommit fram till samma sak gång efter annan.
          </note>
          <note>
            Ett jaktbeslut är i dag lättare sagt än gjort med EU:s överstatlighet
            och den nya rättsordning som föreligger. Vargjakten stoppas år
            efter år. Stammen växer till sig i rask takt nu, samtidigt som
            älgstammen är i fritt fall i de områden där vargkoncentrationen
            är som störst. Där kan man heller inte släppa sina hundar på samma
            vis som förut.
          </note>
          <note>
            Nu riktas också udden mot fågeljakten och småvilt som klassas
            som skyddade arter. Naturvårdsverket hade inte några invändningar
            mot reger ­ ingens promemoria Ändring av jaktförordningen och
            förordningen om all ­ männa förvaltningsdomstolars behörighet
            . Det innebär att beslut om jakt efter fågel och andra skyddade
            arter ska få överklagas till förvaltnings ­ rätten på samma sätt
            som man i dag kan överklaga vargjaktbeslut.
          </note>
          <note>
            Viltförvaltningen riskerar alltmer att avgöras av gamla EU-direktiv
            och domstolar än av regional förvaltning som bygger på mångårig
            kunskap och erfarenhet. Art- och habitatdirektivet, fågeldirektivet
            och talerätten i viltfrågor är tre av de största anledningarna
            till att jaktbeslut tagna i Sverige många gånger omöjliggörs.
          </note>
          <note>
            Sverigedemokraterna vänder sig kraftfullt mot att EU dikterar
            svensk viltförvaltning. Vi ser inga mervärden i att EU:s institutioner
            numera dikterar förutsättningarna för jakten. Det nationella parlamentet
            ska alltid ha sista ordet i frågor som rör viltförvaltning. Sverige
            måste därför återta beslutsmakten för de frågor som ryms inom
            art- och habitatdirektivet och fågeldirektivet. Talerätten måste
            rimligen ge större inflytande för berörd landsbygdsbefolkning
            än för små miljöorganisationer som oftast helt saknar förankring
            i den bygd där jaktbeslut kan överklagas och stoppas.
          </note>
          <note>
            Minskade konflikter och problem mellan rovdjur och människor
            på landsbygden måste vara allas målsättning. Rovdjuren måste förvaltas
            på ett ansvarsfullt sätt, och det sammantagna rovdjurstrycket
            måste hållas på rimliga nivåer i hela landet. Det gäller också
            förvaltningen av annat vilt för att minimera skador på grödor,
            trafikolyckor med mera.
          </note>
          <note>
            Alltför stora stammar slår i slutändan tillbaka på rovdjuren
            själva, och som vi vet är koncentrationen av rovdjur mycket besvärande
            i vissa delar av landet. När jakten ställs in år efter år accelererar
            tillväxten väldigt snabbt. Där man tidigare genom åren kunnat
            idka jakt, friluftsliv och djurhållning kan man inte längre känna
            den trygghets- och frihetskänsla man en gång kände. Alltför ofta
            oroar man sig över sin jakthunds och sina tamdjurs säkerhet.
          </note>
          <note>
            Har man barn känner man såklart oro när de vistas utanför hemmet
            både under lek och i väntan på skolskjuts i stora mörka skogen.
            Ingen kan med rätta påstå att man ska känna sig säker med vargrevir
            ända in på knutarna. Exempelvis dödades 2005 en ung student i
            Kanada och 2010 en kvinna i joggingspåret i Alaska.
          </note>
          <note>
            Att tro på pratet om att vargar är ofarliga för människor är
            lika naivt som att tro att vi är vaccinerade mot terrorattentat
            och självmordsbombare här i Sverige. Det kommer att hända förr
            eller senare. Målet måste såklart vara en sund och ansvarsfull
            viltvård där landsbygdsbornas erfarenheter och oro tas på största
            allvar.
          </note>
          <note>
            När vargstammen växer kan det leda till fler vargattacker. Där
            rovdjuren kommer för nära civilisationen kommer det på sikt bli
            farliga möten mellan varg och människa. Det har visat sig i andra
            delar av världen. Vi ska tänka på att här i Sverige lever vargen
            väldigt nära landsbygdsbefolkningen. Det är inte som i Alaska,
            Kanada och Sibirien där det kanske inte bor många människor i
            de områden där det finns varg. Ändå är det där det händer sådana
            incidenter och tragedier.
          </note>
          <note>
            Här i Sverige lever vi som sagt väldigt nära vargen. När de blir
            mindre skygga för människor är det fullt nödvändigt att hålla
            ett jakttryck på vargen och att lära vargen att människor inte
            är några snälla varelser. Det är så många rovdjursexperter har
            förklarat att det måste se ut om vi inte så gå sådana öden till
            mötes även i Sverige.
          </note>
          <note>
            År 2002 publicerade Alaskas vilt- och fiskeridepartement en studie
            om vargangrepp på människor i Alaska och Kanada. Det var ett åttiotal
            fall, men inget av dem dödligt. Det var innan de två attacker
            som jag berättade om. Men de var alla inom områden där vargar
            inte utsätts för jakt och där vargarna har lärt sig söka föda
            i människans närhet. Med dagens växande vargstam koncentrerad
            till några få län lär vi också få svårt att undvika situationer
            där vargar på samma sätt lär sig att vistas nära människor.
          </note>
          <note>
            Terrordåden i Paris och Bryssel har föranlett europeiska politiker
            att nu föreslå lösningar för att hindra terrorism. Tyvärr riktar
            sig inte dessa förslag mot terrorister utan i stället mot laglydiga
            medborgare, jägare och sportskyttar som man nu försöker avväpna
            alltmer. För en engagerad jägare och sportskytt utan anmärkningar
            är det på gränsen till diskriminerande att man även från svenskt
            håll på sina kanter vill försvåra innehavet av vapen för olika
            typer av jakt och sportskytte.
          </note>
          <note>
            Som vapeninnehavare har man redan kvalat in genom tidigare beviljad
            vapenlicens, och som blivande licenssökare har man exempelvis
            genomgått jägarexamen. Öppna gränser är en lätt väg in för illegala
            vapen. Det vore en betydligt mer effektiv åtgärd att införa permanenta
            gränskontroller än att försvåra för många jägare att utföra viltvård
            och utöva sin rätt att jaga. Sverigedemokraternas hållning är
            att den svenska linjen måste utmynna i att man i stället underlättar
            legalt vapenägande och försvårar det illegala.
          </note>
          <note>
            En av Naturvårdsverkets många huvuduppgifter är att ansvara för
            frågor om jakt och vilt. Men frågan är om inte verket har alltför
            många ansvarsområden. Jakt- och viltförvaltning är en stor verksamhet
            och sysselsättning för många människor runt om i landet. Det bör
            vara starka skäl för att föra över ansvaret för jakt- och viltfrågor
            till en renodlad myndighet som skapar bättre dialog med myndigheter,
            jägarorganisationer och landsbygdsbor i övrigt.
          </note>
          <note>
            Handläggningen av vapenlicenser skulle med fördel kunna läggas
            på en ny jakt- och viltmyndighet, och man kan därmed befria Polismyndigheten
            från denna börda. En renodlad myndighet skulle alltså kunna leda
            till både en bättre landsbygdsförankring och en effektivare handläggning
            av exempelvis vapenlicenser.
          </note>
          <note>
            Vad gäller den föreslagna viltmyndigheten väntar vi fortfarande
            på regeringen som utreder, analyserar och bereder vidare.
          </note>
          <note>
            (Applåder)
          </note>
          <note>
            I detta anförande instämde Anders Forsberg (SD).
          </note>
          <note type="speaker">
            Anf. 88 EMMA NOHRÉN (MP):
          </note>
          <note>
            Fru talman! Vi har samlats här i dag för att debattera jakt och
            viltvård. Jag yrkar bifall till utskottets förslag . Det finns
            ett tillkännagivande till regeringen som jag inte står bakom,
            men för tids vinning kommer jag inte att yrka bifall till den
            reservation som vi har tillsammans med Socialdemokraterna och
            Vänsterpartiet.
          </note>
          <note>
            Jakt och viltvård är ett ämne som engagerar många. Det har vi
            inte minst sett i denna kammare , där det är ett ofta återkommande
            ämne. Även om antalet lösta jaktkort har minskat något de senaste
            åren är det ändå 290 000 jaktkort som löses varje år, och jag
            är en av dem som gör det. Av de 290 000 personer som löser jaktkort
            var drygt 30 000 utländska jägare.
          </note>
          <note>
            Men jakten påverkar så många fler. Det gäller människor som vistas
            i skog och mark av helt andra orsaker. Det är alltifrån svampplockare,
            kanotister, strövare, scouter och fotograferande turister till
            rena turistföretag som tjänar sitt levebröd på att ta ut människor
            i naturen för att se på djuren och uppleva den svenska naturen.
            Det finns också företag som tar ut människor på jaktturism.
          </note>
          <note>
            Alla är dock inte lika positiva till jakten eller, för den delen,
            till de stora viltstammar som vi har i vissa delar av landet.
            Vi har i tidigare anföranden här hört om bönder som får sina grödor
            nedtrampade av vildsvin eller gäss och om skogsägare som får sina
            tallplantor uppätna – eller i alla fall toppade, ska man väl säga.
          </note>
          <note>
            Det är därför viktigt att jakten och förvaltningen av viltet
            sker på ett sådant sätt att det skapar acceptans och har förankring
            i samhället. I dag ser vi att detta inte alltid är fallet. Miljöpartiet
            anser att det är viktigt att jakten moderniseras och harmoniseras
            med det övriga samhället. Det ska inte bara vara jägare som får
            bestämma om viltet. Allt vilt tillhör oss alla fram till dess
            att det är skjutet.
          </note>
          <note>
            Mycket har hänt sedan jaktlagstiftningen såg dagens ljus någon
            gång på 30-talet och – nästan – fick sin nuvarande form på 80-talet
            med vissa ändringar i små delar på vägen. Vi har fått bättre forskning
            och bättre mil ­ jöövervakning som har lett till ökad kunskap
            om våra vilda djur. Det ger nya kort på handen. Flera av våra
            viltstammar är långt större nu än de var förr. Det är en framgångssaga.
            Vi ser nygamla arter, som vildsvin, som har kommit tillbaka. Vi
            ser att man nog bör förvalta på ett annat sätt, och vissa arter
            – sådana som i dag inte förvaltas – kanske till och med ska börja
            förvaltas. Till detta kommer EU-inträdet, trakthyggesbruket som
            vi använ ­ der i dag i skogsbruket, nya fritidsintressen med mera
            som gör att situa ­ tionen ändras.
          </note>
          <note>
            Vi i Miljöpartiet anser att man ska ha ett ekosystemtänk när
            det kommer till jakten. I dag förvaltas traditionellt varje art
            ofta var för sig, men jag tror att det är lite förlegat. Det har
            börjat röra på sig. År 2012 infördes ett nytt förvaltningssystem
            för älg i Sverige. Detta nya system innebär en ekobaserad, lokalt
            förankrad och adaptiv förvaltningsmodell. Den ställer också krav
            på kostnadseffektiva och kvalitetssäkrade metoder för uppföljning
            av i detta fall älgpopulation, betestryck och även betesskador.
          </note>
          <note>
            Egentligen är det inget nytt; jag tror att de flesta jägare ser
            att man måste hushålla med resurser för att man ska ha något att
            jaga i framtiden. Men i de nya älgskötselområdena formaliserades
            det här. Man började se på hur älgpopulationerna mår och hur de
            hänger ihop på ett naturligt angränsande och avgränsat område
            snarare än att bara se till den egna jaktmarken. Det har gett
            resultat.
          </note>
          <note>
            Jag kan se hur det ser ut hemma i mitt viltvårdsområde, där jag
            jagar älg. Vi var några av de första som började med älgförvaltningen.
            Helhetsgreppet har gjort att vi har fått en annan åldersstruktur
            på älgstammen. Bara några år efter att vi hade infört detta kunde
            vi skjuta tre skoveltjurar – något som inte hade hänt sedan 80-talet.
          </note>
          <note>
            Många ser nu fördelarna med en förvaltningsmetod där man tar
            ett helhetsgrepp. Regeringen har gett Naturvårdsverket i uppdrag
            att även inkludera kronhjortsförvaltningen när man nu tittar på
            hur en stabil förvaltning ska se ut för älgen. Jag tror att det
            bara är början. SLU har också haft ett forskningsprogram där man
            tittat på klövviltförvaltning. Då inkluderar man älg, rådjur,
            dovhjort och kronhjort samt förhoppningsvis vildsvin framöver.
            Man tar alltså hänsyn till flera arter på en och samma gång i
            förvaltningen.
          </note>
          <note>
            I det forskningsprogram som pågår kollar man hur det ser ut med
            betestryck, tillgång till foder och betesskador. Man undersöker
            vad som är lämpliga inventeringsintervall för att man ska se hur
            detta påverkar ekosystemet. Det är en god början, och denna kunskap
            måste vi ha.
          </note>
          <note>
            Men jag tror att vi kommer att behöva ha en flerartsförvaltning
            som utgår från hela ekosystemet och även inkluderar rovdjur. I
            fortsättningen hoppas jag att man kollar hur marken ser ut, hur
            många rovdjur det finns i området, hur mycket de äter och hur
            många av dessa vi ska ha och klarar av att ha. Hur ser åldersfördelningen
            ut på skogen i området? Finns det tillräckligt med mat för stammen?
            Vilken nivå ska den ligga på? Finns det föda? Vad behövs för att
            stammen inte ska börja tryckas ut i åkermarkerna, till exempel?
          </note>
          <note>
            Man måste också se till hur detta hänger ihop med övriga populationer
            och viltstammar ute i landet så att vi har ett genetiskt utbyte.
            Även om vi har en lokal förvaltning måste vi också kunna se att
            den ska kunna hänga ihop med resten av landet eller med andra
            populationer. Det handlar inte minst om trafiksituationen, som
            Isak From tidigare tog upp. Allt detta är frågor som jag anser
            att man måste ställa sig innan man fattar beslut om avskjutning
            och hur vi ska skatta bestånden. Jag tror att vi då får ett större
            helhetsgrepp.
          </note>
          <note>
            Jag anser att vi bör komma fram till att se helheten och prata
            om viltskötselområden eller i verklig mening viltvårdsområden.
            Vi ska ha en ekosystembaserad viltförvaltning som tar hänsyn till
            vilken bärkraft marken har, vilka arter som finns där och hur
            de integrerar med varandra. Det ska vara en förvaltning som går
            i takt med dagens kunskap, skapar acceptans och harmoniserar med
            samhället. Det tror jag är nyckeln till en modern jakt och viltvård.
          </note>
          <note>
            (Applåder)
          </note>
          <note type="speaker">
            Anf. 89 ESKIL ERLANDSSON (C):
          </note>
          <note>
            Fru talman! Låt m ig inleda med att även jag yrka bifall till
            reservation nr 4. I korthet gör jag det i anledning av att jag
            tycker, precis som någon tidigare talare har sagt, att detta allmänna
            uppdrag med sin 80-åriga historia har varit framgångsrikt. Det
            har varit ett framgångsrikt samarbete mellan civilsamhället och
            staten. Det är dessutom finansierat utanför den budget som årligen
            fastställs i denna kammare, vilket alltså innebär att det är jägarna
            som betalar vad kalaset kostar. Detta var det första.
          </note>
          <note>
            Fru talman! Låt mig för det andra konstatera att jag tror att
            det parti jag representerar och till exempel Socialdemokraterna
            i praktiken är överens om många av de saker som vi diskuterar
            i dag. Som jag ser det är problemet att nuvarande regering, som
            Socialdemokraterna ingår i, har problem med att driva igenom det
            som jag tror att Socialdemokraterna är överens med mitt parti
            om. Man kan inte komma överens så att det sker något praktiskt
            och handlingskraftigt i nuvarande regeringskonstellation.
          </note>
          <note>
            Låt mig för det tredje, fru talman, göra samma konstaterande
            som nå ­ gon annan har gjort: Från att ha varit högljudd och efterlyst
            handling från tidigare regeringar i en del av de frågor som vi
            diskuterar i dag har reger ­ ingen på något sätt bytt fot. Man
            har gjort det genom att lägga ned den jaktlagsutredning som hade
            kommit en bra bit på väg – mer än halvvägs. Den hade skött sitt
            uppdrag på ett hyggligt bra sätt genom att ta tag i den problematik
            som jag tror att vi alla vill lösa och ha ett svar på. Regeringen
            har därefter dock inte lyckats bli särskilt snabbfotad. Allt har
            dragits i lång ­ bänk. Resultaten i form av förändringar i de
            förordningar, lagstiftningar och liknande som måste till har inte
            kommit. Inget sådant har presenterats, utan det är under ständigt
            pågående utredning och analys. Det löser inga problem.
          </note>
          <note>
            För att inte använda alltför mycket av kammarens tid skulle jag
            vilja avsluta med att säga att det fanns en klok person ungefär
            500 år före Kristus som sa att den kloke är långsam i sitt tal
            men snabb i handlingen. Det är sanningen att säga inget som man
            kan beskylla den nuvarande reger ­ ingen för att vara i dessa
            sammanhang. Det händer ingenting, och det tycker jag att det borde
            göra.
          </note>
          <note>
            (Applåder)
          </note>
          <note type="speaker">
            Anf. 90 LARS-AXEL NORDELL (KD):
          </note>
          <note>
            Fru talman! Kristdemokraternas uppfattning är att jaktpolitiken
            ska beslutas här i riksdagen och inte i Bryssel. Viltpopulationerna
            i Sverige ska förvaltas på ett sådant sätt att djur och människor
            kan leva sida vid sida.
          </note>
          <note>
            Jaktfrågorna är i första hand en nationell angelägenhet. Vi vill
            därför undvika att beslut om jakt hamnar i domstolen i Luxemburg.
            Därför har Kristdemokraterna varit pådrivande både här i riksdagen
            och i EU-parlamentet i fråga om att både fågeldirektiv och EU:s
            art- och habitatdirektiv ska uppdateras och revideras så att de
            bygger på dagens situation och inte gårdagens och att den nationella
            beslutanderätten även ska gälla i praktiken.
          </note>
          <note>
            Både varg och skarv finns med på de här direktivens röda lista
            över utrotningshotade arter, vilket inte kan anses återspegla
            dagens situation.
          </note>
          <note>
            Vi vet att det i Sverige finns 350–400 vargar, vilket innebär
            att stora delar av vårt land upplever problem med just vargen.
            Senast nu i veckan kunde vi läsa om en ohållbar situation för
            en lantbrukarfamilj i Gnesta som blivit utsatt för inte en och
            inte två utan elva vargattacker och mist ett åttio ­ tal djur.
            Det är klart att det är djupt tragiskt. Det är inte acceptabelt
            att leva i en sådan situation. Vi måste få till stånd en bättre
            fungerande skydds ­ jakt och licensjakt i vårt land.
          </note>
          <note>
            Fru talman! Ett annat stort problem är den närmast explosionsartade
            ökning av vildsvin som vi upplever i vårt land. Vildsvinsstammen
            uppgår uppskattningsvis till 350 000 djur i dag. Och statistik
            visar att stammen har fördubblats om ungefär tre år. Vildsvinen
            orsakar skador för mångmiljonbelopp varje år. Det är förödande
            för lantbrukare och övriga näringsidkare på landsbygden. De får
            ständigt sina åkrar, slåttervallar och trädgårdar demolerade av
            bökande vildsvinsflockar.
          </note>
          <note>
            Vi kan då gå till södra Sverige. Då ser vi att var fjärde skånsk
            lantbrukare drabbas av viltskador på sina odlingar, där vildsvin
            är det största problemet. I Blekinge förstörde vildsvinen 12 procent
            av havreskörden för två år sedan. Och enligt Jordbruksverket har
            det stora antalet vildsvin tvingat många lantbrukare att sluta
            odla vissa grödor som de vet att vildsvinen tycker särskilt mycket
            om. De har alltså anpassat sig på det sättet.
          </note>
          <note>
            Den stora mängden vildsvin gör också att de kommer nära inpå
            civilisationen. Uppbökade kyrkogårdar, trädgårdar och golfbanor
            är vanligt.
          </note>
          <note>
            Isak From nämnde tidigare trafiksituationen och viltolyckor.
            Vi vet att vildsvinens ohejdade framfart också märks i trafiken.
            Antalet viltolyckor med vildsvin har ökat markant under det senaste
            decenniet. Man säger att ungefär 3 000 viltolyckor om året – närmare
            60 i veckan – orsakas av vildsvin i vårt land. Det är ett stort
            antal. Och vi vet att det blir särskilt stora skador just med
            anledning av att vildsvinen har en låg tyngdpunkt.
          </note>
          <note>
            Vilket ansvar har vi då som politiskt förtroendevalda i den här
            frågan? Jo, vi måste se till att jakten utökas och att vi kan
            garantera att näringsidkare som drabbas av vildsvinen får bättre
            kompensation. Det borde också bli lättare att få ut vildsvinskött
            på marknaden, så att fler konsumenter kan köpa köttet. Det skulle
            också kunna stimulera jakt. I dag är kraven på hantering av kött
            så pass krångliga och dyra att den som jagar ofta tar hand om
            köttet själv. Mindre regelkrångel och bibehållen säkerhet i köttkvaliteten
            är ingen omöjlighet.
          </note>
          <note>
            Jag förordar därför att det bör ses över hur lantbrukare och
            andra kan kompenseras för förlorad skörd och förstörda stängsel
            och att regeringen bör se över hur avskjutningen av vildsvin ska
            kunna öka för att kraftigt minska vildsvinsstammen och dess allvarliga
            skadeverkningar. Annars, fru talman, vet vi att vi kommer att
            ha 700 000 vildsvin i vårt land 2018.
          </note>
          <note>
            Vi kristdemokrater har vid vårt riksting fått ett tydligt besked
            om hur vi ska hantera den här frågan. Därför känner jag att jag
            har partiet bakom mig när jag yrkar bifall till reservation 1
            om att förslaget till riksdagsbeslut under punkt 2 ska ha följande
            lydelse:
          </note>
          <note>
            ”Riksdagen ställer sig bakom det som anförs i reservationen och
            tillkännager detta för regeringen.
          </note>
          <note>
            Därmed bifaller riksdagen motion
          </note>
          <note>
            2015/16:2688 av Sofia Damm (KD) yrkande 2.”
          </note>
          <note>
            Fru talman! Åsa Coenraads nämnde en hel del om Jaktlagsutredningen.
            Jag vill också nämna någonting om den och hur viktigt det är att
            riksdagen tillkännager för regeringen att man senast under 2016
            ska utreda frågan om en ny myndighet för jakt och viltförvaltning
            och vissa kvarvarande frågor som omfattades av Jaktlagsutredningens
            uppdrag.
          </note>
          <note>
            Jag beklagar, som många andra har gjort, att Socialdemokraterna,
            Miljöpartiet och Vänsterpartiet här i riksdagen vill avslå motionsyrkandet
            om att Jaktlagsutredningen snarast bör tillåtas slutföra sitt
            arbete. Det är viktigt. Alliansregeringen beslutade i juli 2012
            att man skulle tillsätta utredningen, som skulle se över den svenska
            jaktlagstiftningen. Uppdraget skulle, som ni har hört tidigare,
            enligt ett tilläggsdirektiv redovisas slutligt senast den 30 december
            2015.
          </note>
          <note>
            Den nya rödgröna regeringen beslutade i februari 2015 att Jaktlagsutredningen
            skulle upphöra. Regeringens beslut innebär att flera viktiga frågor
            lämnas utan att ha utretts färdigt, vilket jag beklagar. Jag yrkar
            därför att riksdagen ska bifalla Alliansens motion er under punkt
            4 om att tillkännage för regeringen att Jaktlagsutredningen ska
            slutföra sitt arbete.
          </note>
          <note>
            (Applåder)
          </note>
          <note type="speaker">
            Anf. 91 LARS TYSKLIND (L):
          </note>
          <note>
            Fru talman! Jag börjar med att yrka bifall till utskottets förslag.
            Av någon anledning är det bara Liberalerna som står bakom förslaget
            i sin helhet, men det kanske är ett tecken i skyn.
          </note>
          <note>
            Jag yrkar naturligtvis speciellt bifall till det förslag om tillkännagivande
            till regeringen som finns under punkt nr 4, Vissa jakt- och viltvårdsfrågor.
            Det var den punkten som Isak From kallade populism. Men jag kanske
            snarare skulle beteckna det som att det handlar om otålighet,
            att vi vill komma fram i frågan.
          </note>
          <note>
            Det handlar bland annat om att återuppta och slutföra ett antal
            viktiga delar av den av den rödgröna regeringen i början av februari
            2015 nedlagda Jaktlagsutredningen. Det var en utredning som hade
            pågått sedan 2012, efter beslut av alliansregeringen. Man kan
            fundera på vad Isak From menade med att regeringen jobbar intensivt
            med frågan. Jag tror inte att det var riktigt denna punkt, nedläggningen
            av utredningen, han avsåg när det gällde att jobba intensivt.
          </note>
          <note>
            Vidare handlar det om ett ställningstagande när det gäller en
            ny viltmyndighet, som också har diskuterats tidigare. Båda de
            här besluten bygger på att vi ska få till en långsiktigt hållbar
            jakt och viltförvaltning och att de ska fungera väl tillsammans
            med övriga näringar på landsbygden och förstärka en hållbar markanvändning.
          </note>
          <note>
            Jag får väl instämma i det som Emma Nohrén sa, att det är viktigt
            att det bygger på dialog, lokal förankring och acceptans. Det
            är liksom det som hela förvaltningen måste bygga på om den ska
            bli trovärdig över tid.
          </note>
          <note>
            Fru talman! Det har diskuterats här om skattepengar hit och dit,
            och naturligtvis kan man inte känna annat än att det vore rent
            slöseri med skattepengar om det arbete som har lagts ned i Jaktlagsutredningen
            skulle gå om intet. Därför var det egentligen väldigt glädjande
            att utskottet för knappt ett år sedan påpekade detta och lyfte
            fram de punkter som vi ville ha fortsatt utredda. Jag tror att
            det var åtta punkter, och jag behöver inte räkna upp dem nu, men
            det handlade om att man ändå skulle fullfölja utredningen kring
            detta. Det handlar både om att undanröja onödiga konflikter, förtydliga
            regelverket och förenkla handläggningen.
          </note>
          <note>
            Som mycket riktigt påpekas i reservationen från S, V och MP står
            detta i skrivelse 75 från regeringen, Redogörelse för behandlingen
            av riksdagens skrivelser till regeringen . Den kom nu i mars,
            och läser man den får man en väldigt otrygg känsla av att det
            här håller på att hamna i långbänk. Därför är det viktiga och
            nya i detta tillkännagivande att det förs in en tidsaspekt, att
            vi nu pratar om 2016 och att det inte är meningen att det här
            ska ta så fruktansvärt lång tid. Jag tror egentligen att vi borde
            kunna vara betjänta av att kunna enas om att det inte finns någon
            anledning att dra ut på tiden.
          </note>
          <note>
            I denna skrivelse från regeringen om de tillkännagivanden som
            finns är det inte så att det finns en bra redovisning i speciellt
            många punkter. På några punkter har man har gått några steg framåt,
            men de flesta punkter utreds vidare i något slags otydlighet som
            är ganska påfallande.
          </note>
          <note>
            Fru talman! Samma krav på skyndsamhet har Liberalerna och majoriteten
            i utskottet när det gäller att ta ställning till en ny viltmyndighet.
            Där står det i samma skrivelse som jag nämnde nyss att det krävs
            ytterligare utredning samt att frågorna analyseras och att ärendet
            bereds vidare. Men när man nu hör argumentationen här från talarstolen
            är det ju så att man inte vill ta i den här frågan över huvud
            taget, utan man diskuterar andra frågor.
          </note>
          <note>
            Det mest bärande och viktigaste argumentet för att ta tag i den
            här frågan är att vi måste ha ett helhetsgrepp om viltförvaltning
            och jaktfrågor, och då måste vi faktiskt gå vidare och diskutera
            frågan färdigt. Det handlar om att balansera många olika intressen,
            och en myndighet som kan ta ett helhetsansvar är naturligtvis
            en styrka.
          </note>
          <note>
            Som nämndes av någon tidigare talare ger jakt liksom fiske och
            turism en möjlighet till näringsverksamhet på landsbygden, och
            det finns stora ekonomiska värden att ta till vara för den svenska
            landsbygden.
          </note>
          <note>
            Varg har det också talats om här. Den brukar komma upp i de här
            sammanhangen. Jag tycker väl att vi har diskuterat vargen i väldigt
            många sammanhang tidigare under den här mandatperioden så vi kanske
            inte behöver hetsa upp oss så mycket över det just nu. Men vi
            kan ändå konstatera att i och med Högsta förvaltningsdomstolens
            dom här i december så har man rätt att överklaga Naturvårdsverkets
            beslut. Det är en dom som vi måste förhålla oss till.
          </note>
          <note>
            Jag har sagt det tidigare, och jag säger det igen: Vad är det
            som händer nu? Vi måste ändå ha ett fungerande system. Måhända
            ska vi ha det nya i en domstolsprocess, i ett domstolsförfarande.
            Men då handlar det ändå om att regeringen på något sätt måste
            reagera på detta och lägga fram förslag om hur vi ska få en så
            effektiv domstolsprocess att den fungerar på samma sätt och får
            samma syfte som det förslag som alliansregeringen lade fram. Det
            måste fungera i praktiken och inte som nu, för när det blir domstolsprocesser
            omöjliggörs ju i praktiken licensjakten efter varg över huvud
            taget.
          </note>
          <note>
            Den typen av förslag från regeringen efterlyser jag fortfarande.
            Jag vet inte var frågan är i dag, men jag hoppas att den inte
            hamnar i samma lån gbänk som mycket annat .
          </note>
          <note>
            (Applåder)
          </note>
          <note type="speaker">
            Anf. 92 STEN BERGHEDEN (M):
          </note>
          <note>
            Fru talman! Angående jakt och viltvård är det oerhört viktigt
            att också våra jägare har tillgång till rätt vapen och också möjlighet
            att både träna och utöva sitt sportskytte för att klara av att
            ha en god säkerhet och en bra möjlighet att göra ett gott jobb
            i skogen, i viltvårdsarbetet.
          </note>
          <note>
            Vi vet dock att i dag styrs Socialdemokraterna av Miljöpartiet
            när det gäller dessa frågor, det vill säga man är emot de jaktvapen
            som finns, man är emot de skjutvapen som finns och är lagliga
            här i Sverige och man gör allt för att det ska finnas mer varg
            i skogen och mindre tamboskap på vår öppna landsbygd.
          </note>
          <note>
            Det innebär ett stort hot att Socialdemokraterna så brutalt har
            vikit ned sig i de här frågorna och helt enkelt ställer sig bakom
            Miljöpartiets hårda krav på att förändra detta i helt fel riktning.
          </note>
          <note>
            Regeringen sitter samtidigt och jobbar med vapendirektivet i
            EU. Från dessa förhandlingar kommer det fram ett antal olika förhållningssätt
            när det gäller vilken linje Sverige har. Isak From sa här i talarstolen
            att vi i opposition en skapar oro runt detta. Nej, det är regeringen
            och dess förhandlare som skapar en oerhört stor oro i de här diskussionerna.
            Man har sagt en sak i riksdagen och beslutat om en sak. Så åker
            man ned till EU och driver andra frågor.
          </note>
          <note>
            Därför måste jag ställa en fråga till Isak From: Är det vad ni
            säger här i riksdagen som gäller, eller är det protokollen i EU
            som gäller när vi ska bedöma vilken linje ni driver i EU-förhandlingarna?
            Detta orsakar en stor oro för landets jägare och skyttar.
          </note>
          <note>
            Angående viltmyndigheten tog Isak From upp i sitt anförande att
            ni ska utreda den vidare. Ni har nu haft över ett år på er för
            att titta igenom det här. Ingenting har hänt, och så fortsätter
            det. Det finns en majoritet här i riksdagen för att vi ska ha
            en viltmyndighet. Regeringen ska då självklart leverera den till
            Sverige så att vi på det sättet kan sköta vår viltförvaltning
            på ett helt annat sätt än i dag.
          </note>
          <note>
            Jag vill fråga Isak From: När kommer vi att ha den här viltmyndigheten
            på plats , som riksdagen faktiskt har beställt? När kommer besluten
            att tas? När kommer vi att få besked? Det är väl inte så att ni
            tänker obstruera i den här frågan och strunta i riksdagen och
            folkviljan i Sverige att faktiskt inrätta den här viltmyndigheten
            och flytta en del av både viltvården och eventuellt också vapenlicenserna
            till den nya viltmyndigheten?
          </note>
          <note>
            Isak From talade också i sitt anförande om den svenska modellen.
            Då vill jag gärna ställa några kontrollfrågor. Menar Isak From
            att den svenska modellen är långa handläggningstider för vapenlicenser
            och minskande av vapen för sportskytte och jakt? Varför driver
            man just den linjen? Är det verkligen den svenska modellen enligt
            Isak From att ta ifrån både sportskyttar och jägare deras vapen
            och också se till att man har så långa handläggningstider för
            vapenlicenser i dag så att de som i dag i Skåneområdet vill ha
            en vapenlicens inte kommer att ha någon licens till älgjakten
            i höst? Nu är det inte så mycket älg nere i Skåne, men även Blekinge
            och Småland i Kronobergs län är drabbade på samma sätt.
          </note>
          <note>
            Dessa frågor vill jag gärna ha svar på: Stämmer protokollen från
            EU? När är viltmyndigheten på plats i Sverige? Kommer vapendirektivet
            att påverka jägares och sportskyttars vapen i Sverige?
          </note>
          <note>
            (Applåder)
          </note>
          <note type="speaker">
            Anf. 93 EMMA NOHRÉN (MP) replik:
          </note>
          <note>
            Fru talman! Jag kunde inte låta bli att trycka på knappen och
            begära replik när Sten Bergheden svingar högt och lågt mot Miljöpartiet
            och påstår att regeringen skulle ha lagt sig platt för oss och
            att vi vill avskaffa allt.
          </note>
          <note>
            Jag kan försäkra Sten Bergheden att jag inte skjuter älgar med
            slangbella. Jag tror att vi är överens i riksdagen om hur vi ställer
            oss inför EU:s vapendirektiv. Jag vet att Sten Bergheden tidigare
            har ställt interpellationer till minister Ygeman som har ansvar
            för dessa frågor. Riksdagen har via justitieutskottet och sedan
            i EU-nämnden sagt att vi vill ha säker förvaring av vapen, undantag
            för 18-årsgränser för innehav i de fall det behövs, undantag från
            kravet om läkarundersökning, undantag från förbudet mot helautomatiska
            vapen, undantag för krav om fem års tidsbegränsning av tillstånd
            samt förtydligande av vad som ska ske med halvautomatiska vapen
            som liknar helautomatiska.
          </note>
          <note>
            Riksdagen har varit överens om hur den svenska linjen ska drivas.
            Sedan finns vissa saker som vi i Miljöpartiet anser borde ses
            över. Jag vet att våra EU-parlamentariker har drivit frågan om
            en läkarundersökning vid första anskaffandet av vapen. I stort
            sett är vi överens om att det svenska systemet är bra, och det
            är det vi vill föra över till EU snarare än nya pålagor.
          </note>
          <note type="speaker">
            Anf. 94 STEN BERGHEDEN (M) replik:
          </note>
          <note>
            Fru talman! Det är intressant att Emma Nohrén tar upp Miljöpartiets
            ståndpunkt, men hon glömmer bort de ståndpunkter som intas i EU-förhandlingarna.
            Då kanske Emma Nohrén kan svara på om ni är för eller emot licens
            på vapenmagasin. Anser ni att ett sportskyttevapen utgör en fara
            i landet för terrorism och annat? Är det rimligt att det ska vara
            en så hård lagstiftning att vissa sportskyttegrenar måste förbjudas
            och i förlängningen vissa jaktvapen som kan definieras om till
            dessa vapen?
          </note>
          <note>
            Anser Emma Nohrén att det är rätt att avskaffa sportskytte? Stämmer
            protokollen i EU, eller säger ni en annan sak här, nämligen att
            ni vill ha licens på vapenmagasin i EU? Det är faktiskt vad som
            har stått i protokollen. Det är bra om Emma Nohrén kan dementera
            att Miljöpartiet driver den linjen. Vilken linje ska vi lita på?
            Ska vi lita på vad ni säger här i riksdagen, för att försöka lugna
            opinionen, eller ska vi lita på vad som faktiskt står skrivet
            i protokollen i EU?
          </note>
          <note>
            Det här vill jag gärna ha svar på. Det är en stor och viktig
            fråga för över 600 000 vapenägare i landet. De lyssnar noga på
            vad du kommer att svara i frågan. Stämmer protokollen? Vill ni
            införa licenskrav på vapenmagasin? Vill ni ta bort svenska sportskyttevapen?
            Det är tre enkla frågor.
          </note>
          <note type="speaker">
            Anf. 95 EMMA NOHRÉN (MP) replik:
          </note>
          <note>
            Fru talman! Vi anser att den svenska modellen med säker förvaring,
            kontroll och register har fungerat väl. Sedan finns det vissa
            delar där vi anser att det kan göras en skärpning. Vapenmagasin
            är en sådan fråga.
          </note>
          <note>
            I dag kan du oavsett om du är vapenägare eller inte köpa magasin
            till vapen. Vissa vapen som är godkända för en typ av magasin
            kan också användas med andra magasin. Därför är det rimligt att
            man får köpa magasin som hör till det vapen man har, men om man
            inte har något vapen har man heller ingen användning för ett magasin.
            Det är fullt rimligt.
          </note>
          <note>
            Tyvärr blev det inte så vid gårdagens förhandlingar i EU. Den
            som har ett vapen som kräver magasin ska kunna köpa dem, men den
            som inte har ett sådant vapen anser jag inte ha r någon anledning
            att köpa magasin.
          </note>
          <note type="speaker">
            Anf. 96 STEN BERGHEDEN (M) replik:
          </note>
          <note>
            Fru talman! Jag fick inte svar på om licenskravet står fast hos
            den svenska regeringen, det vill säga krav på licens för vapenmagasin.
            Nu pratar vi inte om att köpa magasin till ett vapen som du inte
            har. Det är en helt annan fråga. Vill Miljöpartiet och regeringen
            införa licenskrav på vapenmagasin, som man enligt protokoll förordat
            i EU?
          </note>
          <note>
            Stämmer protokollen? Kör regeringen en linje i Sverige och sedan
            förhandlar med en annan inriktning i EU? Det är oerhört allvarligt.
            Vi i Sverige har bestämt att linjen ska vara att jägare och sportskyttar
            ska kunna fortsätta att bedriva jakt och sportskytte. Det är andemeningen
            i de direktiv vi har tagit fram här. Men ni har tolkat in en begränsning
            i detta.
          </note>
          <note>
            Kommer svenska jägare och sportskyttar att drabbas av vapendirektivet
            som ni nu förhandlar om? Vill ni införa licenskrav på vapenmagasin?
            Stämmer protokollen eller inte?
          </note>
          <note type="speaker">
            Anf. 97 ISAK FROM (S) replik:
          </note>
          <note>
            Fru talman! Välkommen till miljö- och jordbruksutskottets debatt,
            Sten Bergheden! Sten Bergheden är utsedd till moderat talesperson
            i landsbygdsfrågor. Vi är många som är fundersamma över hur det
            har gått till eftersom vi känner Sten Bergheden som en person
            som svingar fritt likt en väderkvarn åt alla håll.
          </note>
          <note>
            Det är kanske så taktiken är från Moderaternas sida. I brist
            på annat sänder man ut sin terrier Sten Bergheden för att bita
            oss i benet. Det kan ligga en del i det.
          </note>
          <note>
            Precis som jag sa i mitt anförande bygger vapenlagstiftningen
            på en lång tradition av svensk modell med ordning och reda. Det
            har byggts upp ett långsiktigt fungerande system. Vi står bakom
            det. Vi står bakom ordningen här i huset med en EU-nämnd och ett
            fackutskott som förhandlar. Vi står upp för fattade beslut i frågorna.
          </note>
          <note>
            Sten Bergheden har i debatten påstått något helt annat. Det får
            stå för Sten Bergheden. Det som är tydligt är de f örhandlingar
            som har genomförts och som Anders Ygeman kommer att genomföra.
            Den politiska förhandlingen har inte startats ens en gång. A lla
            som är insatta i frågan vet att den inte avgörs förrän tidigast
            i höst. När ministerrådet och EU-parlamentet har sagt sitt går
            Sten Bergheden ut i debatten och säger att det är fråga om något
            helt annat. Sten Bergheden håller fast vid sin väderkvarnspropaganda
            – ingenting annat.
          </note>
          <note>
            Vi socialdemokrater tycker att införandet av regional förvaltning
            var bra. Vi vill bygga vidare på den delen. Vi anser inte att
            en ny myndighet skulle skapa ordning och reda utan bara ny byråkrati.
          </note>
          <note type="speaker">
            Anf. 98 STEN BERGHEDEN (M) replik:
          </note>
          <note>
            Fru talman! Låt mig börja med frågan om en viltmyndighet. När
            Sveriges riksdag fattar beslut om att inrätta en viltmyndighet
            är det faktiskt regeringens sak att verkställa beslutet på ett
            rimligt sätt.
          </note>
          <note>
            Precis som Isak From säger här tänker regeringen obstruera. Man
            anser inte att en viltmyndighet behövs. Det är precis tvärtemot
            vad en majoritet i Sveriges riksdag har beställt. Det är lämpligt
            och bra om regeringen inom rimlig tid levererar viltmyndigheten,
            som Sveriges riksdag har beslutat.
          </note>
          <note>
            Vem skapar oro? Låt oss gå fram med en tydlig linje i landet.
            Ministern har tidigare sagt att sportskyttar och jägare ska klara
            sig. Sedan har man svängt i diskussionerna. Vi kan sedan se protokoll
            från EU som vittnar om en helt annan linje. Vad är det som gäller,
            Isak From? Är det vad Isak From säger i dag, vad ministern säger
            här i dag eller de faktiska protokollen som förs vid förhandlingarna
            i EU?
          </note>
          <note>
            Det var några enkla och raka frågor. Förklara fö r svenska folket
            vad som gäller! Är det ministerns eller Isak Froms inställning
            eller är det vad som framgår av protokollen från förhandlingarna?
            Vad är det som gäller? Vilken linje skapar ni?
          </note>
          <note>
            Vem är det som skapar oro hos landets vapeninnehavare och jägare
            i dag? Det är ni socialdemokrater.
          </note>
          <note type="speaker">
            Anf. 99 ISAK FROM (S) replik:
          </note>
          <note>
            Fru talman! Det är alldeles tydligt för alla insatta att det
            är Sten Bergheden som skapar oreda. Vi står fast vid vad vi har
            kommit överens om i justitieutskottet och i EU-nämnden. Vi står
            fast vid det inrikesminister Anders Ygeman har sagt. Det råder
            inget tvivel om det.
          </note>
          <note>
            Sten Bergheden vet mycket väl att dessa förhandlingar är långt
            ifrån avslutade. Vi för samtal utifrån vad vi har byggt upp genom
            år av ordning och reda.
          </note>
          <note>
            Sedan kan jag hålla med Sten Bergheden om att vi har ärvt en
            situation där flera polismyndigheter drar ut på licenstiderna
            på ett oacceptabelt sätt. Under förra mandatperioden gjorde vi
            också gemensamma tillkännagivanden om att det här måste få ett
            slut. Riksdagen sa att det inte är bra. Justitiekanslern och Riksrevisionen
            sa att det inte är okej.
          </note>
          <note>
            Den tidigare borgerliga regeringen förändrade också Polismyndighe
            ­ ten, något som vi stod bakom. Detta håller nu på att implementeras,
            och Polismyndigheten måste se till att skapa likvärdiga förutsättningar
            oavsett var i landet man bor. Det ska inte råda några som helst
            tveksamheter.
          </note>
          <note>
            Den regionala förvaltningen bygger, precis som jag sa i mitt
            anförande, på att vi ska ordna upp på de håll i landet där vi
            har betesskador och där vi har ett högt rovdjurstryck. Vi tror
            att det är de regionala viltförvaltningsdelegationerna och länsstyrelserna
            som är bäst lämpade att sköta den verksamheten.
          </note>
          <note>
            Naturvårdsverket är den myndighet som handhar art- och habitatdirektivet
            – som vi inte kommer ifrån, inte på något sätt, även om Sten Bergheden
            kanske vill föra fram något annat. Vi tror att det är den myndigheten
            vi behöver stärka för att skapa likvärdighet och ta hand om de
            förutsättningar som råder i de olika delarna av landet.
          </note>
          <note>
            Vi ska inte skapa ny byråkrati. Anders Borg höll ju på att skratta
            på sig när ni föreslog en ny myndighet som skulle kosta pengar,
            och ni har inte lagt fram ett enda förslag med den inriktningen
            nu när ni är i opposition.
          </note>
          <note type="speaker">
            Anf. 100 STEN BERGHEDEN (M) replik:
          </note>
          <note>
            Fru talman! Återigen hör jag att Isak From inte har tänkt skapa
            någon ny viltmyndighet. Det skulle i så fall vara att obstruera
            mot riksdagens beslut.
          </note>
          <note>
            När det gäller varg var den frågan faktiskt uppe i EU nyligen.
            Man ville gå igenom art- och habitatdirektivet. Socialdemokraterna
            röstade nej till det. De tycker att det är bra att den här frågan
            avgörs nere i EU medan vi moderater vill flytta hem den till Sverige.
            Socialdemokraterna går på en helt annan linje än Moderaterna och
            Alliansen gör i de här frågorna.
          </note>
          <note>
            En fråga som återkommer har jag inte fått svar på här av Isak
            From. Men han har möjlighet att i debattinlägg och annat tala
            om vad det är som stämmer. Ä r det protokollen eller inte? Jag
            har inte fått något svar på den frågan.
          </note>
          <note>
            När det gäller den andra delen som Isak From talade om här, den
            svenska modellen: Som jag upplever det hela är det inte någon
            ny svensk modell som råder här just nu, utan det är den socialdemokratiska
            modellen. D et innebär kaos i vargfrågan. I dag ökar vargen medan
            regeringen sitter och diskuterar hur man ska lösa detta i domstolar.
            Vi har långa handläggningstider och kaos på vapensidan, och vi
            har kaos och oro runt vapendirektivet, där regeringen är hur otydlig
            som helst trots att riksdagen har varit tydlig och gett detta
            direktiv till förhandlare och minister för att lösa frågan nere
            i EU.
          </note>
          <note>
            Det är alltså ingen svensk modell ni har skapat. Ni har skapat
            den socialdemokratiska kaosmodellen som har gjort att viltvården
            inte fungerar i landet, att vapenhanteringen inte fungerar i landet
            och att licenshanteringen inte fungerar i landet. Det är ni som
            sitter vid makten, Isak From. Det är ni som ska rätta till detta.
            Det var inte meningen att ni skulle sätta er där och göra saker
            och ting ännu värre.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Skolväsendet
          </note>
          <note>
            Utbildningsutskottets betänkande 2015/16:UbU14
          </note>
          <note>
            Skolväsendet
          </note>
          <note>
            föredrogs.
          </note>
          <note type="speaker">
            Anf. 101 LENA HALLENGREN (S):
          </note>
          <note>
            Fru talman! Det är tuff konkurrens i riksdagen i dag, får man
            säga, med Michelle Bachelet i Andrakammarsalen.
          </note>
          <note>
            Vi ska nu debattera skolväsendet. Jag vill inleda med att säga
            att jag självklart står bakom samtliga S-reservationer, men för
            tids vinnande yrkar jag bifall endast till reservation 65 och
            i övrigt bifall till förslaget i betänkande UbUl4.
          </note>
          <note>
            Förra årets debatt om skolväsendet inledde jag med att understryka
            att vi i svensk grundskola har fantastiska lärare, drivande skolledare
            och ele ­ ver som gör enastående prestationer. Jag underströk
            hur viktiga de är, alla vuxna som i sina olika professioner bistår
            eleverna i sitt lärande, för över ­ allt finns elever som kämpar
            med basfärdigheter, estetiska ämnen, natio ­ nella prov, muntliga
            framträdanden, historiekunskaper och specialarbeten.
          </note>
          <note>
            Jag vill även i dag understryka att de som verkar i svensk skola
            har mycket att vara stolta över, även om skolan står inför stora
            utmaningar.
          </note>
          <note>
            Men när jag sa att det för politiker på riksnivå är helt avgörande
            att vi tar vårt ansvar, gör vår del och inte lägger oss i fel
            frågor kunde jag väl inte ana att vi ett år senare fortfarande
            skulle ha debatt och tillkännagivanden om skolavslutning i kyrkan,
            trots att det inte finns något reellt problem, eller tillkännagivanden
            om nationella prov , trots att en utredning just lämnat förslag
            som nu bereds.
          </note>
          <note>
            Vi måste – jag säger måste – förmå att fokusera på det som är
            viktigt för skolan och visa att vi klarar av att ta ansvar.
          </note>
          <note>
            Fru talman! Jag tror att vi förmår mer. Det har nu gått ett år
            sedan den förra debatten. Jag tänker inte uppehålla mig vid varje
            enskild reservation i föreliggande betänkande utan i stället ge
            en bild av hur S ocialdemokraterna ser på skolan och vilka satsningar
            regeringen gör.
          </note>
          <note>
            För det första är resurstillskott till skolan äntligen prioriterade
            före stora skattesänkningar. Fokus har varit och är tidiga insatser,
            ett attraktivt läraryrke och en jämlik skola. Ingenting har hittills
            fått mig att tvivla på den inriktningen.
          </note>
          <note>
            2,8 miljarder på årsbasis till lågstadiet och fritis är mycket
            pengar. Till ­ sammans med förskolepengar och 10 välfärdsmiljarder
            gör de att många kommunpolitiker upplever att de äntligen kan
            göra satsningar på den verk ­ samhet som så väl behöver det. Dessutom
            satsar vi 3 miljarder på lärar ­ lönelyft och ytterligare över
            en halv miljard på strategiskt arbete för att vända utvecklingen
            i utsatta områden med Skolverkets hjälp samt på na ­ tionella
            skolutvecklingsprogram.
          </note>
          <note>
            På tal om likvärdiga förutsättningar för skolor och för elever
            blir det för mig så uppenbart att vi också måste förmå resonera
            om konsekvenserna av när marknaden tillåts få för stort spelrum
            i skolan. I spåren av en svag reglering av friskolemarknaden kan
            vi se skolkonkurser, betygsinflation och bristande dimensionering.
            Skolor startas upp och läggs ned – precis som på vilken privat
            marknad som helst.
          </note>
          <note>
            Det här är inte acceptabelt. Vi måste säkerställa att det blir
            ordning och reda i det svenska skolsystemet, att alla skolor är
            bra skolor och att det är elevernas kunskapsutveckling som sätts
            först i svensk skola – aldrig vinstintresset.
          </note>
          <note>
            Fru talman! När det gäller ansvarsfrågan och styrkedjan i skolan
            behöver det göras tydligare för alla och envar hur den ser ut.
            Elever ska också ha likvärdiga förutsättningar att nå kunskapsmålen
            oavsett bakgrund och socioekonomisk hemvist.
          </note>
          <note>
            Här har Skolkommissionen ett tydligt uppdrag med utgångspunkt
            från bland annat OECD:s Sverigerapport. Vad Skolkommissionen kommer
            att komma med påverkar inte vi politiker. Men reaktionerna på
            deras arbete kommer att vara en viktig temperaturmätare på vår
            politiska vilja att se saker som de är och ta till oss en – förhoppningsvis
            – samstämmig bild av de mest väsentliga åtgärder som krävs. Själv
            ser jag fram emot kommis ­ sionens delbetänkande, som presenteras
            i nästa vecka, och sedermera dess slutrapport , så att vi kan
            ta avstamp i den.
          </note>
          <note>
            Vi behöver helt enkelt en karta som är uppdaterad mot verkligheten
            för att kunna navigera korrekt. Jag tror att politiker alltför
            länge hållit fast vid sin problembild utan att ta intryck av hur
            verkligheten faktiskt förändrats. Det kan också kallas ideologisk
            låsning.
          </note>
          <note>
            Fru talman! Ett ytterligare bidrag för att komma framåt är det
            arbete som gjorts av regeringen inom ramen för Nationell samling
            för läraryrket. Att ha parterna med sig är väl utan tvivel att
            lyssna på professionen och ta de problem som finns i verkligheten
            på allvar.
          </note>
          <note>
            I går kunde vi läsa på DN Debatt att man nu är överens om flera
            steg för att stärka lärare och rektorer i deras profession. Från
            att stora reformer genomförts utan brett stöd och med bristande
            eftertanke ska framtida reformer tvärtom tas fram med stor samsyn.
            De ska vara så fast förankrade som det bara är möjligt hos dem
            som ska genomföra dem.
          </note>
          <note>
            En utredare ska därför tillsättas för att arbeta fram förslag
            på hur karriärtjänsterna ska få stärkt legitimitet. Jag läser
            i det in den kritik som funnits om bristande likvärdighet – att
            karriärtjänster kan utformas helt olika i olika kommuner och därmed
            inte bidra r till den samlade bilden av läraryrkets möjligheter.
          </note>
          <note>
            Förskolechefer ska bli rektorer. Det är en fråga som vi socialdemokrater
            drivit under en längre tid – utan gehör från tidigare regering
            och därmed utan framgång. Det känns oerhört ro ligt att det nu
            blir verklighet.
          </note>
          <note>
            Även legitimationsreformen ska justeras. Utifrån de erfarenheter
            som nu kan dras tas justeringar av förordningen som styr legitimationen
            fram i dialog med fackförbund och huvudmän. I arbetet ingår också
            att ta fram en tidsplan för när fritidspedagoger, modersmålslärare
            och sva-lärare ska ingå i behörighetssystemet. Min förhoppning
            är att brister i systemet som vi alla på olika sätt uppmärksammas
            på äntligen ska tas itu med.
          </note>
          <note>
            Ämnet för Nationell samling är att stärka läraryrkets attraktivitet
            och få fler att söka sig till yrket. Därför är jag också glad
            att skolledarperspektivet finns med. Jag hävdar bestämt och enträget
            att en skola måste ha en rektor med goda förutsättningar att leda
            skolans arbete och det pedagogiska utvecklingsarbete som är grunden
            för lärares skicklighet och välmående och i förlängningen elevernas
            framgångar.
          </note>
          <note>
            Fru talman! Jag vill också lyfta fram de insatser som regeringen
            nu gör för att främja skolans digitalisering och it-användande.
            Den förra reger ­ ingen duckade tyvärr för dessa frågor, men nu
            har ett viktigt arbete äntligen inletts. Det handlar om nationella
            it-strategier för hela skolväsendet, kompetensutvecklingsinsatser
            för att lyfta lärares digitala kompetens och steg mot digitalisering
            av de nationella proven. Detta är något som Håkan Bergman kommer
            att prata mer om i sitt anförande.
          </note>
          <note>
            Herr talman! Jag tänkte också säga några ord om det tillkännagivande
            som finns gällande mer idrott och skälen till den reservation
            som Socialdemokraterna står bakom. Detta tycks vara en populär
            åtgärd som gillas inte minst av gympaläraren på SVT. Men det finns
            egentligen två skäl att i dag inte trycka på knappen för fler
            idrottslektioner.
          </note>
          <note>
            Den första är att samtal pågår om timplanen i dess helhet. Ska
            det arbetet lyckas är det olyckligt när en parallell beställningslista
            skickas från riksdagen. Men det huvudsakliga skälet till att inte
            rösta för fler idrottstimmar nu är mer sakligt än så och tar sin
            utgångspunkt i den offentliga hearing som utbildningsutskottet
            organiserade förra våren.
          </note>
          <note>
            Ambitionen var att lära oss mer om hur rörelse påverkar lärandet
            och hur vi kan öka rörelsen i skolan. Den var oerhört givande,
            och jag tog med mig mycket från föredragen och utfrågningen, framför
            allt att man måste veta vad man vill åstadkomma. Om det är mer
            rörelse behöver strategin omfatta hela skoldagen. Om det handlar
            om att få fler att befästa goda vanor måste lektionerna i betydligt
            högre utsträckning omfatta perspektivet hälsa. Om fler än i dag
            ska delta i idrotten kan det inte vara more of the same. Om idrottsläraren
            ska ha goda förutsättningar att utveckla ämnet duger det inte
            att idrottslärarna får minst kompetensutveckling, har hög andel
            obehöriga lärare och dessutom är den lärarkategori som i minst
            omfattning deltar i det kollegiala arbetet.
          </note>
          <note>
            Rörelsen och den fysiska aktiviteten behöver öka, inte minst
            under grundskolans senare år. Men vägen dit behöver problematiseras
            en smula och inte styras för mycket av stora rubriker och nyhetsinslag.
          </note>
          <note>
            Herr talman! Jag vill avsluta i den anda jag inledde, med att
            säga att det handlar om att vilja hitta varandra, se det som är
            gemensamt och ta hjälp av den mest samstämmiga forskning vi kan
            hitta. Då tror jag att vi kan börja en gemensam väg mot en jämlik
            kunskapsskola, en skola för alla.
          </note>
          <note>
            (Applåder)
          </note>
          <note type="speaker">
            Anf. 102 CAMILLA WALTERSSON GRÖNVALL (M):
          </note>
          <note>
            Herr talman! Inledningsvis vill jag säga att vi naturligtvis
            står bakom alla våra reservationer, men för tids vinnande yrkar
            jag bifall endast till alliansreservationerna 8 och 49.
          </note>
          <note>
            Skolan ska vara en plats för lärande och framtidstro, kunskap
            och glädje, och inte minst ska skolan vara den plats som ger alla
            elever goda förutsättningar att växa. Föräldrar och elever ska
            känna sig trygga med att tiden i skolan ägnas åt att rusta eleverna
            med kunskaper inför framtida studie- och yrkesliv.
          </note>
          <note>
            Jag har under mina år som lärare fått se vad det betyder för
            en elev att lyckas i skolan – att efter kämpande och slit, ibland
            till och med tårar, få känna att man lyckas och knäcker koden.
            Att som lärare vara delaktig i detta är något som känns oerhört
            stort och viktigt, och även om lön och arbetsmiljö är oerhört
            viktiga frågor – det är jag den första att understryka – är detta
            en aspekt av läraryrket som förtjänar att lyftas oftare: att känna
            att det man gör är betydelsefullt och spelar roll och att den
            insats man gör i att vägleda och stödja kan betyda det där extra
            som gör att eleven hittar vägen.
          </note>
          <note>
            Jag är säker på att andra lärare, i och utanför denna kammare,
            kan instämma när jag sä ger att ett av de bästa kvitton man som
            lärare kan få är när före detta elever tar kontakt och tackar
            dig för att du aldrig gav upp och alltid stöttade vidare. Därför
            är mitt engagemang i den här kammaren inget tomt retoriskt tal,
            utan jag ser faktiskt ansiktena på en rad av mina gamla elever
            framför mig. Jag vet vad det innebär att inte ha fått det stöd
            man behövde när man startade skolan. Jag vet vad det innebär att
            komma till sjuan och inte ha med sig de kunskaper som behövs för
            att kunna gå vidare och känna att man kan och att man lyckas.
          </note>
          <note>
            Vår uppgift i denna kammare är att ge lärare och elever de absolut
            bästa förutsättningarna för detta. Kunskapen ska alltid stå i
            fokus, och den kunskapsskola som alliansregeringen arbetade så
            hårt för att återupprätta i svensk skola måste utvecklas och stödjas
            – inte, som med den nuvarande regeringen, nedvärderas och nedmonteras.
          </note>
          <note>
            Den svenska skolan står inför många nya utmaningar, exempelvis
            det stora antal nyanlända elever som på kort tid kommit till vårt
            land. Vi ser många goda exempel med nytänkande lärare som med
            små medel lyckas uträtta underverk i sina klassrum. Men det finns
            också skolor där resultaten fortsätter att släpa efter och där
            man inte har tillräckligt med resurser och kompetens för att ge
            alla elever rätt hjälp och stöd.
          </note>
          <note>
            Sammantaget är detta en utveckling som borde få varje utbildningsminister,
            oavsett partifärg, att reagera och agera. Men tyvärr har vi sett
            en regering som snarare har blockerat viktiga och avgörande förändringar
            av skolväsendet.
          </note>
          <note>
            Herr talman! Därför är vi moderater tydliga med att svenska elever
            behöver lära sig mer i den svenska skolan. För detta krävs att
            viktiga och direkt avgörande delar i skolan fungerar bättre och
            samspelar bättre med varandra. En bättre fungerande styrning och
            ledning av skolan, en stärkt lärarprofession och ett stärkt lärande-
            och kunskapsfokus är tre sådana delar.
          </note>
          <note>
            Men, herr talman, vår akilleshäl i Sverige har länge varit barnens
            och elevernas tidiga kunskapsutveckling. Trots att forskningen
            är tydlig och att vi här i kammaren har pratat om betydelsen av
            det tidiga stödet har verkligheten sett annorlunda ut. Om och
            när stöd och hjälp kommer så kommer det tyvärr ofta alltför sent.
          </note>
          <note>
            I vårt Sverige ska inget barn få falla mellan stolarna. Alla
            barn ska få de resurser som de har rätt till. Vi moderater har
            därför, tillsammans med allianspartierna, länge drivit frågan
            om att göra om dagens förskoleklass till nya klass 1 med skolstart
            från sex års ålder.
          </note>
          <note>
            Till skillnad mot regeringens förslag om att gö ra förskoleklassen
            obligatorisk skulle en skolstart från sex års ålder innebära en
            ny årskurs med kunskapsmål som stäms av och utvärderas från årskurs
            ett. Det skulle ge bättre förutsättningar för sexåringarna. Och
            till skillnad från dagens förskoleklass, som enligt utvärderingar
            håller en mycket ojämn kvalitet, skulle detta ge eleverna helt
            andra förutsättningar att tidigare utveckla sina förmågor och
            stärka det kommande lärandet i skolan.
          </note>
          <note>
            Alliansregeringen tillsatte en grundskoleutredning för att titta
            på bland annat den här frågan. Vi ville också utreda hur lärarnas
            kompetens bäst kan stödja inlärning avseende läsa, skriva och
            räkna och då framför allt när det gällde de förskollärare som
            i dag ofta undervisar i förskoleklassen.
          </note>
          <note>
            Det fanns en gång goda förutsättningar för att den tioåriga grundskolan
            skulle bli verklighet. I den dåvarande budgeten fanns pengar avsatta,
            och en grundskoleutredning var som sagt på gång.
          </note>
          <note>
            Från moderaternas sida fanns det länge hopp om samsyn och samarbete
            kring detta. Vi var intresserade av dialog för att komma fram
            i frågan. Men när direktiven till grundskoleutredningen tidigt
            ändrades var det tydligt att regeringen valde en annan väg. Men
            det sägs ju som bekant att hoppet är det sista som överger oss.
          </note>
          <note>
            Jag och flera med mig blev därför väldigt glada att riksdagen
            redan förra året fattade beslut om att regeringen skulle återkomma
            till riksdagen med ett förslag om hur en tioårig grundskola skulle
            se ut. Ett sådant förslag skulle presenteras för riksdagen senast
            den 31 augusti 2015.
          </note>
          <note>
            Men tiden gick, regeringen med Gustav Fridolin i spetsen valde
            att nonchalera riksdagens beslut i denna fråga, och något förslag
            har vi ännu inte sett. Min fråga är nu hur regeringen avser att
            hantera denna fråga, när riksdagen nu på nytt tydligt tar ställning
            för en tioårig grundskola.
          </note>
          <note>
            Herr talman! Sverige ska vara ett land som byggs och konkurrerar
            med kunskap. Därför är det en tydlig prioritering för oss moderater
            att vi inte tänker spara på skolan. Tvärtom måste vi nu se till
            att stärka skolan, så att alla elever får rätt förutsättningar
            att växa i skolan.
          </note>
          <note>
            Då måste svenska elever lära sig mer i skolan och ha minst lika
            mycket tid i klassrummet som i andra jämförbara länder.
          </note>
          <note>
            Därför föreslår vi i vår vårmotion att undervisningstiden ska
            utökas med en timme per dag med start i lågstadiet. Samtidigt
            ligger vår satsning på mer matematik i högstadiet kvar. Detta
            är satsningar på uppemot 6 miljarder kronor på mer undervisning
            i skolan. Det är en av de största samlade utbildningsinsatserna
            på länge i Sverige och kommer att stärka elevernas kunskaper och
            ytterst Sveriges ställning som kunskapsnation.
          </note>
          <note>
            Samtidigt behöver läraryrkets attraktivitet höjas genom högre
            löner och bättre kvalitet i lärarutbildningen. F örutom lärarlönesatsningen
            på 3 miljarder vill vi bygga ut karriärtjänstsystemet och utöka
            satsningen på förstelärare i utanförskapsområden.
          </note>
          <note>
            Världen runt omkring oss är i ständig rörelse. Den skola som
            vi en gång hade i Sverige har nu blivit omsprungen. Runt omkring
            oss går det kunskapsmässigt bättre för en rad andra länder. Det
            är en utveckling som oroar, inte för att det går bättre för andra
            länder utan för att det inte ser lika ljust ut för Sverige.
          </note>
          <note>
            Ett växande och välmående Sverige kräver en skola som ger alla
            elever rätt förutsättningar till lärande och kunskap från dag
            ett i skolan. För att detta ska bli verklighet krävs både en politisk
            vilja och ett politiskt mod att förändra det som inte fungerar
            eller det som har en potential bygga oss starkare.
          </note>
          <note>
            Det är allt annat än vad Socialdemokraterna och Miljöpartiet
            har visat oss när vi nu börjar närma oss halvtid i mandatperioden.
            Jag noterar att min kollega Lena Hallengren är väldigt lycklig
            och glad över vad som nu förväntas hända, och vi får väl hoppas
            att hon har rätt, för om facit blir likadant efter fyra år som
            det nu är efter två år lär det bli väldigt magert.
          </note>
          <note>
            Med såväl nationella som internationella undersökningar på bordet
            hade vi moderater förväntat oss ett större intresse från regeringen
            för att vända kunskapsresultaten. I stället har vi mötts av vaga
            uttalanden och en handlingsförlamad regering som inte verkar veta
            vad den vill och som svarar på varenda skolpolitisk fråga med
            en ny utredning.
          </note>
          <note>
            I går kunde vi läsa i DN vad regeringen vill beträffande skolan.
            Det var mest ett konstaterande av självklarheter och ett konstaterande
            att man vill behålla de positiva reformer som alliansregeringen
            införde. Och vem kan inte hålla med om att det är bra att rektorerna
            ska få bli de pedagogiska ledare de behöver vara? Vem tycker inte
            så? Men stod det något om hur det ska gå till? Stod det över huvud
            taget något om hur någonting skulle gå till? Nej, som vanligt
            gjorde det förstås inte det. Jo, jag ska vara ärlig. Ett positivt
            besked är att man har lyssnat på det moderata förslaget om att
            göra förskolechefens utbildning obligatorisk i likhet med andra
            rektorer. Det fanns med – mycket glädjande. Och en tydlighet var
            bra. Det var en artikel där regeringen gladdes åt att man plockade
            bort de nationella proven. Det är bra att vi nu har detta svart
            på vitt. Därmed har vi ytterligare ett exempel på hur regeringen
            värderar kunskap och de nationella proven som kunskapskontroller
            – eller inte värderar dem.
          </note>
          <note>
            Det är ett tungt betänkande, herr talman, som vi diskuterar i
            dag med inte mindre än fem tillkännagivanden på viktiga områden
            som ramlar i regeringens knä. En majoritet i Sveriges riksdag
            vill se mer idrott i skolan, vill se en tioårig grundskola, vill
            se tydlighet runt skolavslutningar i kyrkan och markerar betydelsen
            av digital kompetensutveckling för våra lärare och digitala nationella
            prov.
          </note>
          <note>
            Det innebär att Sveriges regering får en mycket tydlig signal
            om betydelsen av dessa frågor från Sveriges riksdag. Det är också
            en tydlig signal om vad man inte vill se.
          </note>
          <note>
            Vi har en regering som släpper det kunskapsfokus som alliansreger
            ­ ing ­ en så starkt arbetade för att återinföra. Riksdagens majoritet
            skickar i dag en annan signal. Vi kommer att fortsätta att arbeta
            för en stark skola och ett starkt fokus på kunskap.
          </note>
          <note>
            (Applåder)
          </note>
          <note type="speaker">
            Anf. 103 LENA HALLENGREN (S) replik:
          </note>
          <note>
            Herr talman! Först lyssnade jag i två och en halv minut på Camilla
            Waltersson Grönvall som beskrev elever i skolan och en verklighet
            som jag tror att många av oss känner igen. Det är väl precis därför
            som vi är politiskt engagerade. Vi tror att vi ska kunna vända
            utvecklingen och få elever som får en skola att vara stolta över
            och med resultat som gör att de har möjlighet att gå vidare till
            yrken via vidare studier och så vidare.
          </note>
          <note>
            Men sedan blir det ändå lite obegripligt hur Camilla Waltersson
            Grön ­ vall hela tiden ska landa i att skolan i dag nedmonteras.
            Och det finns näs ­ tan inga kunskapskrav kvar, om jag ska läsa
            lite mellan raderna, och reger ­ ingen gör ingenting. Det är förvisso
            inga särskilt förvånande kommentarer. Men jag skulle ändå vilja
            ställa en fråga till Camilla Waltersson Grönvall.
          </note>
          <note>
            De utmaningar som svensk skola står inför är ganska allvarliga.
            Det var inte så att kurvorna vände och började peka åt rätt håll
            under de åtta år som ni hade möjlighet att styra, varav de första
            fyra utan att behöva göra en enda kompromiss i riksdagen. Nästa
            vecka presenterar Skolkommis ­ sionen sitt delbetänkande, och
            det är förvisso lite tid kvar till ett slutbetän ­ kande, men
            ambitionen är att få en gemensam grund för en samsyn i svensk
            politik kring hur vi vänder utvecklingen, inte av hela skolpolitiken
            men hur vi ska vända utvecklingen i svensk skola.
          </note>
          <note>
            Jag skulle vilja fråga Camilla Waltersson Grönvall hur hon ser
            på förutsättningarna att hitta varandra på olika områden i skolpolitiken,
            inte för regeringens skull och inte för oppositionens skull utan
            för skolans skull. Det kräver långsiktiga villkor och inte att
            vi slår varandra i huvudet med olika tillkännagivanden och att
            vi vart fjärde år ska byta reformer, betygssystem och lärarutbild
            ­ ning. Hur ser Camilla Waltersson Grönvall på de förutsättningarna,
            och hur är hon själv beredd att bidra?
          </note>
          <note type="speaker">
            Anf. 104 CAMILLA WALTERSSON GRÖNVALL (M) replik:
          </note>
          <note>
            Herr talman! Jag tror, i likhet med min kollega Lena Hallengren,
            att det är viktigt att vi hittar samsyn i en rad olika frågor.
            Men det är också väldigt viktigt att vi i en situation där vi
            nu ser fallande kunskapsresultat inte tappar det kunskapsfokus
            som vi arbetat så starkt för att få tillbaka i svensk skola.
          </note>
          <note>
            Jag var ute på studiebesök före 2006 och är det i dag och kan
            vittna om att det ser ganska annorlunda ut nu. I dag finns det
            ingenstans du kan söka dig utan att elever, lärare och föräldrar
            är väldigt fokuserade på kunskapsutvecklingen och kunskapsresultaten.
            Men det har inte kommit helt gratis. Det har handlat om att man
            har fått en läroplan, att man har fått en skollag, att man har
            fått mycket annat på plats som hände under åtta års alliansregering
            som i dag ger bättre förutsättningar. Sedan måste man alltid,
            i likhet med alla reformer, utvärdera och i vissa fall ommöblera.
            Men det viktiga är den röda linje av kunskapsfokus som har funnits
            hela tiden från alliansregeringens sida.
          </note>
          <note>
            Jag kan försäkra Lena Hallengren om att jag kan göra allt som
            står i min makt för att vi ska få en skola som fortsätter att
            fokusera på kunskap. Just därför oroar det mig mycket när den
            nuvarande regeringen tar så lättvindigt på till exempel de nationella
            proven, för deras betydelse, inte minst i årskurs tre, har varit
            helt avgörande för att vi tidigt kunnat sätta in resurser och
            stöd till de elever som behöver det bäst.
          </note>
          <note>
            Här står jag med regeringens egen vårproposition framför mig
            och läser innantill: a nslagsminskningar på specialpedagogik med
            100 miljoner. Då blir jag lite orolig och undrar på vilket sätt
            Lena Hallengren ser att det kommer att gynna bättre kunskapsresultat.
          </note>
          <note type="speaker">
            Anf. 105 LENA HALLENGREN (S) replik:
          </note>
          <note>
            Herr talman! Vi har ju haft ett stort flyktingmottagande, och
            jag tror att Camilla Waltersson Grönvall och jag är helt överens
            om att det kommer att vara till stor nytta för vårt land och att
            vi ska ta hand om det. Det medför också vissa kostnader. Vissa
            kostnader och utgifter har därmed fått flytta mellan åren. Camilla
            Waltersson Grönvall gav själv uttryck för det när hon citerade
            ur budgeten. Det är pengar som kommer tillbaka.
          </note>
          <note>
            Däremot vill jag gärna fråga om Camilla Waltersson Grönvall,
            om hon ska utvärdera och ommöblera lite grann i den politik som
            ni genomförde under åtta års tid, kan ge några exempel på någonting
            som ni skulle kunna tänka er att ändå titta på, något som kanske
            inte blev riktigt bra. Ska man söka samsyn i politiken och gemensamma
            lösningar kan man ju inte komma med hundra procent sitt eget.
            Jag tycker att det i grund och botten är Moderaternas och Alliansens
            problem att man har hela sanningen själv och att ingen annan kan
            ha något att bidra med. Det är ett grundläggande problem.
          </note>
          <note>
            Jag skulle också vilja höra något om de tillkännagivanden som
            bland annat Camilla Waltersson Grönvalls parti står bakom om att
            regeringen ska se över nationella prov och extern rättning. Ska
            jag tolka det som att Tommy Berggrens utredning inte duger, att
            den inte är värd att bereda utan att vi ska göra om det arbetet?
            Och menar Camilla Waltersson Grönvall att det inte har varit möjligt
            tidigare för elever att ha skolavslutning i kyrkan? Ska jag förstå
            det som att det digitala lärarlyftet inte alls ryms inom de nationella
            samverkansprogrammen? Finns det inte ganska mycket gott att säga
            om allt det digitala arbete som sker? Låt oss se tillbaka på de
            åtta år som var och det kompletta ointresse som visades av förvisso
            inte en moderat företrädare men av en liberal, dåvarande folkpartist.
          </note>
          <note>
            Vad är det för områden där man kan tänka sig att utvärdera och
            om ­ möblera och söker gemensamma lösningar? Var finns stöttningen,
            Camilla Waltersson Grönvall?
          </note>
          <note type="speaker">
            Anf. 106 CAMILLA WALTERSSON GRÖNVALL (M) replik:
          </note>
          <note>
            Herr talman! Jag noterar att det på något sätt påstås att 100
            miljoner minus ska komma tillbaka. Det är inga 100 miljoner som
            kommer tillbaka. De 100 miljonerna försvinner för de elever som
            är i behov av specialpedagogik under året. Det finns inga politiska
            retoriktrick eller annat som kan få dessa pengar att ramla tillbaka.
            De pengarna är för alltid borta, och något annat är totalt ohederligt
            att påstå.
          </note>
          <note>
            När det gäller skollokaler finns det däremot 100 miljoner. Det
            är viktigare. Det är i och för sig helt otroligt, för hur många
            skollokaler och stöd till skollokaler får man för 100 miljoner?
          </note>
          <note>
            Nej, det hade varit bättre att fokusera på det som verkligen
            ger resultat i skolan, och det är bland annat specialpedagogik
            och stöd och insatser till de barn som behöver det – inte minst
            de nyanlända.
          </note>
          <note>
            Det är helt obegripligt. Jag har hittills inte hittat någon regeringsföreträdare
            som kan försvara eller förklara hur man kan plocka bort 100 miljoner
            i specialpedagogik och få det att låta vettigt – av den anledningen
            att det helt enkelt inte är det.
          </note>
          <note>
            Vad gäller sådant som måste utvärderas är grundinställningen
            givetvis att det gäller allt. Det är därför vi bidrar med stor
            konstruktivitet, bland annat vad gäller gymnasieutredning. Vi
            behöver utreda och se över betygen i gymnasieskolan som det kan
            finnas anledning att justera.
          </note>
          <note>
            Jag är en varm anhängare av att vi behöver ge mer åt lärarutbildningen.
            Jag är bekymrad över att ansvarig minister har valt att inte lyssna
            på de utmaningar som vi och olika organisationer har pekat på.
          </note>
          <note>
            Nej, sanningen är att regeringen saknar handlingskraft och framför
            allt visioner för vad den svenska skolan behöver i framtiden.
          </note>
          <note>
            (Applåder)
          </note>
          <note type="speaker">
            Anf. 107 STEFAN JAKOBSSON (SD):
          </note>
          <note>
            Herr talman! Vi står självklart bakom alla våra reservationer,
            men för tids vinnande yrkar jag bifall endast till reservationerna
            21 och 56.
          </note>
          <note>
            Herr talman! Inom det enskilda området skolväsendet fäller vi
            reger ­ ingen fem gånger. Det gäller skolavslutningar i kyrkan,
            tioårig grundskola, utökad undervisningstid i idrott, digitala
            nationella prov och nationellt digitalt lärarlyft.
          </note>
          <note>
            Som vågmästarparti måste man försöka hålla tungan rätt i mun.
            Förra året var det nära att vi röstade igenom en av dessa saker,
            men vi var inte riktigt nöjda med skrivningen. I år har vi haft
            en bättre dialog med Alliansen och kommit överens om hur skrivningen
            ska vara. Därför är det lättare att rösta igenom det.
          </note>
          <note>
            Låt mig vara mycket tydlig till alla som lyssnar. Vi har extremt
            många duktiga lärare kvar inom läraryrket. Det finns mycket positivt
            att säga om den svenska skolan. Men sanningen är att det just
            nu är stor kris i den svenska skolan, och det är kris på många
            nivåer.
          </note>
          <note>
            Herr talman! Många har motionerat, och vi har tidigare talat
            om vissa saker. En sak har dock nämnts av alla utan att vi har
            gått på djupet, och det är grundfelet: lärarhögskolan. Jag vet
            att vi har en ny lärarutbildning, och jag har stora förhoppningar
            på att den kommer att vara bättre än de gamla lärarutbildningarna.
          </note>
          <note>
            Herr talman! Intagningspoängen på lärarutbildningen på ej nämnd
            högskola var 0,1 poäng av 2,0 möjliga på högskoleprovet. Men det
            värsta var att samma år hade de sökande med högs t poäng på denna
            utbildning 0,7 poäng. 0,9 är genomsnittet på högskoleprovet. Det
            är alltså dessa personer som ska ta hand om våra elever och vara
            framtiden för eleverna. Det är inte hållbart.
          </note>
          <note>
            Herr talman! Det finns goda exempel. I Jönköping gör man lämplighetstest
            på lärarstudenter tidigt i utbildningen så att man inte behöver
            gå för länge och dra på sig stora CSN-skulder på en utbildning
            man inte är lämplig för. Jag ser med stor tillförsikt på att det
            kommer att ge ett positivt resultat att vi tidigt kan välja ut
            de studenter som kan bli riktigt duktiga lärare.
          </note>
          <note>
            På utbildningen till lärare i svenska och SO på en av de högskolor
            vi undersökte hade de endast två skriftliga prov under fyra år.
            Resten var auskultation, grupparbeten och närvaro. Så vill jag
            inte ha det. Jag vill att de som går lärarutbildningen testas
            på varje nivå. Det ska vara skriftligt och nationellt över hela
            Sverige.
          </note>
          <note>
            Herr talman! Häri ligger det stora lärarlyftet. Tänk om alla
            som går lärarutbildningen i matte och NO gör samma prov och testas
            digitalt. Kanske kan man till och med byta med varandra så att
            det blir externa rättare.
          </note>
          <note>
            Herr talman! Den här analysen gjordes i Shanghai. De var sämst
            i världen för 30 år sedan. För ett och ett halvt år sedan presenterade
            Sverigedemokraterna Shanghaimodellen, som vi har talat mycket
            om.
          </note>
          <note>
            Modellen är ganska enkel. Det handlar om att införa en karriärtjänst
            för lärare och erbjuda vidareutbildning, där en del av vidareutbildningen
            är tvingande. Vi kan inte, som OECD tyckte, sparka ut en tredjedel
            av den svenska lärarkåren för att de inte befinner sig på rätt
            nivå. Vi kan inte, som OECD tyckte, lägga ned 18 av 28 lärarhögskolor
            för att de inte har tillräckligt hög kvalitet på utbildningen.
            Det vi måste göra är att internutbilda och vidareutveckla det
            som finns. Det var precis det som Shanghai gjorde.
          </note>
          <note>
            Herr talman! Shanghai ligger också långt fram tekniskt. Alla
            mina lärarkollegor och andra här inne som är lärare vet att det
            är tiden som brister. Man hinner inte med eleverna och sina arbetsuppgifter.
            Jag har ett förslag på en enkel lösning som ger mellan två och
            tio timmar extra till alla lärare – precis som i Shanghai.
          </note>
          <note>
            I Shanghai har man med ett enkelt chip gjort om alla kanoner
            som visar bilder på tavlan till filmkameror. Man har därigenom
            skapat en enorm databank med lektioner. Detta innebär att man
            som lärare när som helst kan gå in på det interna dokumentet i
            Shanghai och ta fram material om exempelvis hur hår växer. Man
            går in på NO, vilket Google- eller Youtubedokument som helst,
            på människokroppen, hår och tillväxt. Där ligger det 40 lektioner
            som alla lärare i hela Shanghai kan titta på.
          </note>
          <note>
            Det bästa är att i och med att lektionerna filmas kan de elever
            som är sjuka, hemma av en annan anledning eller åker iväg med
            idrotten, skolkören eller något se det live hemma eller titta
            på det i efterhand. När man ska skriva prov kan man gå tillbaka
            och titta på det.
          </note>
          <note>
            Det finns mycket teknik runt detta som sparar Shanghailärarna
            enormt mycket tid i förberedelsearbete och efterarbete eftersom
            man sköter det digitalt. Man har verkligen klivit in i den digitala
            världen.
          </note>
          <note>
            Jag vet att denna teknik finns i Sverige, men det är lokala aktörer
            som driver dessa frågor. Problemet är att systemen inte är kompatibla
            med varandra. Detta vill vi göra nationellt. Vi vill få till ett
            nationellt system för alla skolor i hela Sverige så att alla lärare
            kan få tillgång till allas goda exempel.
          </note>
          <note>
            Jag vet att det finns något som heter integritet. Men läraren
            behöver inte lägga ut lektionen om den inte vill, och det är alltid
            läraren som filmas, aldrig eleverna. Den frågan kan man alltså
            hoppa över.
          </note>
          <note>
            Herr talman! Orsaken till att så många lärare hoppar av och att
            så många lärare inte vill komma tillbaka till läraryrket är arbetsmiljön
            – den psykosociala ohälsosamma arbetsmiljön.
          </note>
          <note>
            Jag väljer att citera ur en artikel av Elsa Eriksson, gymnasielärare
            i svenska och psykologi, som nu väljer att hoppa av skolsystemet.
            Hon skriver:
          </note>
          <note>
            ”Problemet stavas psykosocial ohälsa och är direkt relaterad
            till otryggheten som skapas av stora, stökiga grupper som inte
            uppför sig och där allt ska ifrågasättas. Samt av bristande skolledarskap.
          </note>
          <note>
            Läraren har inget mandat längre och står ensam, med alltför många
            problem att hantera på egen hand. Eleverna får inte känna på konsekvenserna
            för dåligt uppförande, skolk eller underkända betyg. Samhället
            har inte berett någon plats för ungdomar som missköter sig och
            låter dem frodas i skolmiljön istället. Där lärarna och annan
            kringpersonal (som det ständigt sparas in på) får ta smällen.
            Det går att fortsätta i all evighet med galenskaper – det känns
            ibland som att ha huvudrollen i en Kalle Anka-tidning. Vi ställer
            oss i lärarrummet ofta frågan: ’Vad håller vi på med egentligen’?”
          </note>
          <note>
            Jag skulle inte ha kunnat säga det mycket bättre. Jag känner
            igen situa ­ tionen själv, när man har haft klasser som har varit
            ganska jobbiga, andra lärarkollegor som har haft jobbiga klasser.
            Det är precis sådana här saker. Vi saknade det bakomliggande stödet.
          </note>
          <note>
            Det nämndes tidigare mer idrott i skolan. Det är inte bara gympaläraren
            i tv som tycker att det är bra, utan det är även gympaläraren
            här i talarstolen som tycker att det är bra. Om man tänker lite
            vidare och lite större: Vi har Bunkeflomodellen att utgå från,
            där vi vet hur de jobbade, och vi har det, herr talman, som ett
            mycket gott exempel på hur man ska göra.
          </note>
          <note>
            Det frigör tid för lärarna. Om man plockar in företag, ideella
            föreningar, polisen, brandkåren och alla möjliga instanser som
            finns runt omkring och låter dem ha lektionstid med eleverna frigör
            det tid för läraren. Nej, läraren får inte lämna rummet. Däremot
            kan man ha tid att prata med den enskilde eleven, kanske ha tid
            att rätta lite prov. Man kan faktiskt ha tid att delta och vara
            med, och då helt plötsligt, herr talman, blir det företagshälsovård,
            för då är man kanske med och aktiverar sig två eller tre gånger
            i veckan. Det kan jag inte se något negativt i för lärarkollegiet.
          </note>
          <note>
            Det blir också ett hälsoperspektiv för eleverna. Det är inte
            så svårt att lista ut att en elev som har bra kondition, mår bra
            och trivs med sig själv också kommer att prestera bättre i den
            svenska skolan. Det knyter också ihop samhället, ifall man använder
            sig av alla de instanser som finns.
          </note>
          <note>
            Det finns en motion om strategi för landsbygds- och skärgårdsskolor,
            för att höja statusen som arbetsplats och göra dem unika. Det
            är en centerpartistisk motion som jag tycker är fantastiskt bra.
            Den är helt rätt i tänket. Jag tänkte ta ett litet exempel.
          </note>
          <note>
            Jag vet inte om ni har besökt en skola som ligger i Roslagen
            som heter Singö skola. Tyvärr läste jag för några veckor sedan
            att den lilla skolan nu är nedlagd. Den lilla skolan var precis
            så som jag vill att en svensk skola ska vara. Den hade nyfikna,
            intresserade elever.
          </note>
          <note>
            När vi kliver in på skolgården, jag och min kollega, är det första
            som händer, herr talman, att det springer fram 16–17 elever och
            frågar vilka vi är.
          </note>
          <note>
            – Hej, vilka är ni?
          </note>
          <note>
            – Vi är här för att titta på er skola, svarade jag.
          </note>
          <note>
            – Ska ni lägga ned vår skola?
          </note>
          <note>
            – Nej, absolut inte, det ska vi inte göra.
          </note>
          <note>
            – Jippi, sa det lilla blonda yrvädret, gav mig en kram o ch skuttade
            iväg till sandlådan som självklart låg utanför, för barn är ju
            som barn är.
          </note>
          <note>
            Där upptäckte de, i skogen, i närheten och kring alla saker,
            precis vad som fanns. Just på den här skolan fanns två lärare
            av det äldre slaget, herr talman. Det var gamla lärare som var
            kvar som var mellanstadielärare, högstadielärare och lågstadielärare.
            De var bredkunniga, mycket mer än nuvarande lärare.
          </note>
          <note>
            De två lärarna kunde på alla sätt tillgodose att eleverna fick
            göra sina saker. En dag hittade man en uggla i skogen. Då var
            det temat för den veckan. En dag hade man upptäckt att kottarna
            trillade ned från granarna. Ja, då var det detta man upptäckte
            den veckan. Man kunde jobba på ett helt annat sätt. Men tyvärr
            är den skolan nu nedlagd.
          </note>
          <note>
            Som tidigare har nämnts av mina kollegor kommer Skolkommissio
            ­ nens rapport på måndag kl. 14. Troligtvis kommer den att ge
            många svar. Visserligen känner jag som sverigedemokrat igen många
            av de svaren, ef ­ tersom jag själv presenterade dem i presscentret
            här uppe för ett och ett halvt år sedan, men bättre sent än aldrig.
          </note>
          <note>
            Herr talman! Jag skulle även vilja tala om skolledare, att vi
            har rektorer som har lärarbakgrund. Jag skulle vilja prata om
            skolans värdegrund, att inga kulturella eller religiösa särkrav
            ska finnas utan att det ska vara likvärdighet. Det ska inte vara
            någon kränkande behandling av elever – det är deras arbetsmiljö.
            Vissa undervisningsämnen skulle kanske ha stor nytta av att ha
            kontakt med näringslivet, föreningslivet och det ideella livet.
            Jag skulle vilja prata om betyg och nationella prov, digitaliserade
            nationella prov, en tillsyn där rapporter blir offentliga och
            lättillgängliga för lärarna och en inventering av skolmiljön.
            Men, herr talman, det ger tiden inte utrymme för, så jag avser
            att ta upp det i en annan debatt i framtiden.
          </note>
          <note>
            Jag vill ändå skicka med en sista tanke till alla här inne. Jag
            vill att ni tänker på en lärare, en lärare som ni hade som var
            riktigt bra, en sådan lärare som brukar kallas oh shit-lärare,
            en sådan lärare som när man klev in i klassrummet sa man ”o h
            shit”, och så satte man sig, för man visste att personen var ledare,
            kompetent och kunnig på sitt område. På så sätt satte man sig
            ned och lyssnade. Man var intresserad, man ville veta vad läraren
            hade att lära ut. Om vi kan få fler sådana lärare i det svenska
            skolsystemet är jag, herr talman, helt övertygad om att vi kommer
            att få en bättre skola.
          </note>
          <note type="speaker">
            Anf. 108 LENA HALLENGREN (S) replik:
          </note>
          <note>
            Herr talman! Jag har tre frågor som jag tänkte att jag kanske
            kunde få svar på eller åtminstone reflektioner kring.
          </note>
          <note>
            Den första gäller ren och skär populism, att tala om skolavslutningar
            i kyrkan. Det är helt okej att ha en politik där man försöker
            vara lite popu ­ listisk och vinna lite röster. Men jag tycker
            att det är oförskämt att ge en bild av att man i dag inte skulle
            kunna fira skolavslutning i kyrkan. Menar Stefan Jakobsson att
            skolorna där eleverna sjunger Den blomstertid nu kommer och är
            i kyrkan på skolavslutningen bryter mot nuvarande lagstift ­ ning?
            Det skulle jag vilja veta. Det är det första.
          </note>
          <note>
            Det andra är: Hur stort är egentligen det här problemet? Jag
            vet inte om det är på sverigedemokratiska sajter som detta cirkulerar.
            Men jag kan tala om att till Skolverket är det ungefär sex personer
            som hör av sig och har frågor angående konfessionella inslag i
            skolan – av ett par hundra tusen förfrågningar sammantaget. Av
            de sex är det en del som frågar lite grann om man måste vara med
            i simundervisningen, så inte ens sex personer känner sig tveksamma
            – men lagstiftningen behöver tydlig t ändras. Det vore intressant
            om Stefan Jakobsson kunde utveckla det.
          </note>
          <note>
            Sedan har jag en fråga om hur man ska kunna välja ut så många
            bra lärare innan utbildningen har börjat. Jag bor i Kalmar, ganska
            nära Linné ­ universitet och har besökt det. Jag vet att det är
            en skola som på försök ska titta på detta. Vi ska pröva alla vägar,
            tycker jag, för att få fler att söka sig till lärarutbildningen
            och få duktiga personer att fullfölja utbildningen. Men menar
            verkligen Stefan Jakobsson på fullt allvar att det innan någon
            påbörjar en utbildning går att säga om personen kommer att bli
            en bra lärare eller inte, en bra läkare eller inte, en bra byggnadsingenjör
            eller inte?
          </note>
          <note>
            Min sista fråga, som jag kanske får fullfölja senare, handlar
            om autonomin. På Stefan Jakobsson låter det nästan som att han
            har gjort själva upplägget av lärarutbildningen. Är det verkligen
            rimligt att vi politiker lägger upp innehållet i utbildningen?
          </note>
          <note type="speaker">
            Anf. 109 STEFAN JAKOBSSON (SD) replik:
          </note>
          <note>
            Herr talman! Jag kan börja i den ordning som Lena Hallengren
            lyfte upp frågorna.
          </note>
          <note>
            Populism, herr talman, är faktiskt, enkelt förklarat, att man
            lyssnar på folket. Uppenbarligen har det varit en viktig fråga,
            för när denna lilla sak går ut på Facebook eller i andra forum
            blir den hur stor som helst.
          </note>
          <note>
            Svaret på din fråga, Lena Hallengren, är: Nej, vi bryter inte
            mot lagen i dag. Man får fira skolavslutning i kyrkan. Men det
            finns rektorer och andra huvudmän som väljer att tolka det på
            ett annat sätt. Därför vill vi göra lagen så tydlig att det över
            huvud taget inte finns någon orsak att tro att man inte får sjunga
            Den blomstertid nu kommer eller liknande psalmer.
          </note>
          <note>
            Svaret på fråga två: Kan man avgöra tidigt om någon blir bra
            lärare? Jag skulle kunna svar a mycket enkelt på den frågan: j
            a. En duktig mentor som har jobbat länge i skolan kan ganska snabbt
            avgöra om man är en bra eller dålig lärare. Du kan självklart
            uppgradera dig vad gäller ledarskap och kunskap. Men att vara
            lärare, att stå inför elever – jag vet att Lena Hallengren själv
            inte har jobbat utan bara har utbildat sig – är show åtta timmar
            om dagen, och det krävs en viss personlighet för att göra det.
          </note>
          <note type="speaker">
            Anf. 110 LENA HALLENGREN (S) replik:
          </note>
          <note>
            Herr talman! Det är utan tvekan en show – det håller jag helt
            med dig om, Stefan Jakobsson.
          </note>
          <note>
            Jag vill bara säga: Populism skulle kunna tolkas som att lyssna
            på folket. Men man kan också tolka det som att man som politiker
            ska ta lite ansvar och inte sprida felaktiga bilder.
          </note>
          <note>
            Jag hoppas att alla som sitter på läktaren och alla som lyssnar
            på debatten hörde att det är helt okej att fira skolavslutning
            i kyrkan i dag, att sjunga Den blomstertid nu kommer . Varför
            sprids det då bilder från Stefan Jakobsson med flera som säger:
            Nu har vi sett till att alla elever kan fortsätta sjunga Den blomstertid
            nu kommer – röda stugor med vita knutar . Jag blir oerhört provocerad
            av politiker som ljuger, vill jag säga. Nuvarande lagstiftning
            möjliggör nämligen detta. Dessutom har Skolverket gett ut rekommendationer
            och riktlinjer som gör att detta inte är en fråga för rektorer
            och lärare i dag.
          </note>
          <note>
            Det blir ett problem om man ändrar skollagen på ett sätt som
            gör att alla undrar vad som nu händer – nu ändras skollagen, vad
            ska vi göra då? – med konsekvensen att alla elever inte behöver
            vara med. Är det verkligen en rimlig konsekvens? Är det inte bättre
            att vi talar om som det är? Det är helt okej redan i dag. Vi ägnar
            oss åt populism.
          </note>
          <note>
            Jag ska följa upp min andra fråga om autonomin. Är det meningen
            att vi politiker i detalj ska tala om hur lärarutbildningen ska
            genomföras, vilka prov man ska ha och om man skriva dem samtidigt?
            Eller ska vi låta lärosätena ägna sig åt att lägga upp utbildningen
            och ta del av den forskning som finns och alla de disputerade
            lärare som finns för att göra en kvalitativ lärarutbildning som
            också följs och utvärderas av UKÄ, vilket jag föredrar?
          </note>
          <note type="speaker">
            Anf. 111 STEFAN JAKOBSSON (SD) replik:
          </note>
          <note>
            Herr talman! Först vill jag säga att det är mycket intressant
            att höra att S följer Sverigedemokraternas Facebookflöde. Det
            är trevligt att se den biten.
          </note>
          <note>
            En annan sak som Lena Hallengren tar upp är att elever redan
            i dag kan välja att inte delta vid skolavslutningarna. Den möjligheten
            finns redan i dag. Om någon av etiska eller religiösa skäl inte
            vill delta vid skolavslutningen är det redan i dag möjligt.
          </note>
          <note>
            Men vi och Alliansen anser att detta har varit en så stor del
            av missförstånden runt om i Sverige att vi vill säkerställa att
            man kan fira skolavslutningar i kyrkan.
          </note>
          <note>
            När det gäller autonomin tror jag att Lena Hallengren faktiskt
            kan hålla med mig, även om hon inte har möjlighet att replikera
            på detta. Autonomin har blivit mindre och mindre av den enkla
            anledningen att våra skolresultat konstant sjunker. De nationella
            svenska betygen ligger kvar på samma nivå eller har ökat svagt.
            Men när vi jämför Sverige internationellt dyker våra resultat
            i alla undersökningar. Detta gör att vi politiker känner oss osäkra
            på om de verkligen klarar av att hantera detta. Då blir resultatet
            att man går in och detaljstyr.
          </note>
          <note>
            Det är inte svårare än när man har barn hemma. Så länge de sköter
            sig och allting funkar låter man också reglerna vara ganska enkla.
            Men när vi märker att det inte fungerar längre, när vi märker
            att lärarna och skolorna producerar dåligt och när vi ser att
            skolresultaten sjunker gör alla dessa saker att vi politiker mer
            och mer går in och detaljstyr. Jag hoppas verkligen – det tror
            jag att Lena Hallengren håller med mig om – att Skolkommissionen
            kommer att komma fram med en hel del bra lösningar.
          </note>
          <note>
            Jag är den förste att sätta mig vid bordet tillsammans med alla
            andra partier, lägga upp all politik på bordet, rensa bort alla
            saker som vi absolut inte kan komma överens om och sedan röstar
            vi om det som ligger i den hög vi är överens om. Det var precis
            det som Finland gjorde 1985. Oavsett vem som vinner val i framtiden
            ligger detta kvar. Det ger en trygghet för lärarna, för eleverna,
            för föräldrarna, för friskolorna och för alla olika enheter som
            finns runt omkring.
          </note>
          <note type="speaker">
            Anf. 112 JABAR AMIN (MP):
          </note>
          <note>
            Herr talman! I dag debatterar vi ett stort antal motioner om
            skolans framtid och utveckling. Det handlar bland annat om läraryrkets
            status, digitaliseringen av skolan, fristående skolor, idrott
            och hälsa med mera.
          </note>
          <note>
            Beträffande skolan har vi i Miljöpartiet en vision där varje
            elev, oavsett bakgrund, får möjlighet att utvecklas. I skolan
            ska varje barn få redskapen att lära, läsa, skriva, räkna, skapa,
            samarbeta och tänka fritt. Skolan ska präglas av förtroendefulla
            relationer, och varje elev ska ges inflytande över sin studieväg
            och skolmiljö. Skolan ska helt enkelt vara en plats där elevens
            naturliga lust att lära utvecklas.
          </note>
          <note>
            För att kunna förverkliga detta och föra den svenska skolan framåt
            har vi i den rödgröna regeringen tillfört skolan stora medel och
            aviserat förändringar.
          </note>
          <note>
            Herr talman! Den rödgröna regeringen har tre huvudprioriteringar
            när det gäller skolan. Den första är att höja kunskapsresultaten
            genom att erbjuda varje elev det som hen behöver och på ett tidigt
            stadium. Det andra är att satsa på läraryrket. Och det tredje
            är att åstadkomma en likvärdig och jämlik skola.
          </note>
          <note>
            För dessa prioriteringar har vi tillfört 8,3 miljarder kronor
            detta år. För att satsa på läraryrket genomför vi många reformer.
            En av dessa reformer är ett stimulanspaket för att höja lärarlönerna.
            Genom 3 miljarder kronor detta år kan vi bidra till att många
            lärare får höjda löner. Det är ett viktigt steg för att göra läraryrket
            mer attraktivt. Detta gör vi jämsides med satsningar på karriärtjänster
            och med satsningar för bättre arbets- och utveck ­ lingsvillkor.
          </note>
          <note>
            Vi fortsätter att satsa på att bredda och utveckla lärarnas kompetens
            genom anslag på 200 miljoner kronor årligen. Vi satsar 500 miljoner
            kronor årligen för att göra det mer attraktivt att utbilda sig
            till speciallärare och specialpedagog. Vi satsar på fortbildning
            för skolchefer. Vi gör allt detta för att utveckla den svenska
            skolan.
          </note>
          <note>
            Regeringen har avsatt 2 miljarder kronor årligen för att huvudmännen
            ska kunna öka antalet anställda i lågstadiet. Därmed får lärarna
            mer tid för varje elev. Detta i sin tur kan bidra till att höja
            kunskapsresultaten och till att skapa en mer jämlik skola.
          </note>
          <note>
            Herr talman! Vi satsar 830 miljoner kronor för att bidra till
            mindre barngrupper i förskolan. Elevhälsan ska prioriteras och
            får 200 miljoner kronor. Vi satsar närmare 400 miljoner kronor
            på extra läxhjälp. Vi satsar 150 miljoner kronor på lov- och sommarskola.
            Vi satsar 330 miljoner kronor på upprustning av skollokaler och
            så vidare.
          </note>
          <note>
            Vi vet alla att bra fritidshem kan bidra till högre kunskapsresultat
            och jämlika livschanser för alla elever. Vi vet samtidigt att
            personaltätheten i fritidshemmen har minskat. För att stödja fritidshemmen
            satsar regeringen 500 miljoner kronor i år, i huvudsak för att
            öka personaltätheten i fritidshemmen men även för att på andra
            sätt öka kvaliteten i fritidshemmen.
          </note>
          <note>
            Vi har tillsatt en skolkommission med uppgift att komma med förslag
            som syftar till att höja kvaliteten i den svenska skolan.
          </note>
          <note>
            En annan viktig fråga är den så kallade läsa-skriva-räkna-garantin
            som vi har aviserat. Regeringen tillsatte i juni förra året en
            särskild utredare som ska utreda just detta.
          </note>
          <note>
            Allt detta gör vi för att se till att våra elever får det bästa
            stöd som de behöver och för att den svenska skolan ska ha en hög
            kvalitet.
          </note>
          <note>
            Herr talman! Några av de frågor som berörs i detta betänkande
            handlar om det fria skolvalet. En motion handlar om att utreda
            förutsättningarna för att se över kösystemet till skolor. En annan
            motion handlar om att tvinga alla föräldrar att välja en skola.
            En tredje motion handlar om att närhetsprincipen ska gälla även
            fristående skolor och så vidare.
          </note>
          <note>
            För oss i Miljöpartiet har det varit viktigt att föräldrar får
            möjlighet att välja skola för sina barn. Det är en valfrihetsreform
            som vi har bejakat.
          </note>
          <note>
            Under senare år har flera kritiska röster höjts om att det fria
            skolvalet har en baksida, nämligen att det riskerar att öka skillnaderna
            mellan skolorna. Vidare har det framkommit kritik om att det fria
            skolvalet kan inverka negativt på likvärdigheten i den svenska
            skolan.
          </note>
          <note>
            Samtidigt som det är viktigt att värna om det fria skolvalet
            är det angeläget att vara lyhörd för de kritiska synpunkterna.
            Just därför kommer Skolkommissionen att titta närmare även på
            dessa frågor. Det är viktigt att vi inväntar kommissionens förslag
            och överväganden.
          </note>
          <note>
            Herr talman! Några andra frågor som tas upp i detta betänkande
            är olika motioner om fristående skolor, övertagande av nya skolor,
            kontroll av skolor med mera.
          </note>
          <note>
            Utgångspunkten för Miljöpartiets politik när det gäller fristående
            skolor är att skolor ska drivas med passion för utbildningsuppdraget
            och inte drivas i vinstsyfte samt att eventuellt överskott som
            en skola får ska återinvesteras.
          </note>
          <note>
            Hösten 2015 tillsatte regeringen en särskild utredare som har
            i uppdrag att utreda förutsättningarna för den offentliga finansieringen
            av privat utförda välfärdstjänster och föreslå hur den bör regleras.
            Det är viktigt att vi inväntar utredningens förslag och överväganden
            innan vi går in på förändringar när det gäller huvudmannaskap
            och förändringar av friskolornas villkor.
          </note>
          <note>
            En av den rödgröna regeringens första uppgifter var att ge Skolverket
            i uppdrag att föreslå nationella it-strategier för skolväsendet.
            Strategierna ska bidra till att öka måluppfyllelsen och likvärdigheten.
            Detta var något som Alliansen hade misslyckats med under åtta
            års tid. I april i år lämnade Skolverket ett förslag på en nationell
            strategi för skolans digitalisering. En viktig del i detta är
            att se till att personal har adekvat digital kompetens och ges
            utbildningsinsatser. Med anledning av detta och de förslag som
            Skolverket har aviserat pågår det nu ett beredningsarbete i Regeringskansliet.
            Jag menar att vi bör vänta in det.
          </note>
          <note>
            Herr talman! Jag hade egentligen tänkt sluta här genom att yrka
            bifall till reservation 65. Men jag kan inte låta bli att fortsätta,
            för en talare hycklade och en talare ljög här i talarstolen.
          </note>
          <note>
            En talare ljög och sa att det nu ska bli möjligt att sjunga i
            skolan. Det är redan tillåtet att sjunga i skolan! Det är redan
            möjligt att sjunga på skolavslutningar. Man ska inte ljuga.
          </note>
          <note>
            En annan talare hycklade om att vi – oj, oj, oj – tar 100 miljoner
            från anslaget till specialpedagogik. Det var en moderat ledamot
            som gjorde det. Man förfasade sig över att vi tar 100 miljoner
            – men själv minskar man anslagen till utgiftsområdet med 3,2 miljarder.
            Man förfasar sig alltså över 100 miljoner men ger 3,2 miljarder
            mindre till utgiftsområdet utbildning. Det är att hyckla.
          </note>
          <note>
            Jag hoppas att vi från talarstolen ska föra ett sansat samtal
            baserat på våra utgångspunkter i stället för att ljuga och hyckla.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Beslut om ärenden som slutdebatterats den 28 april
          </note>
          <note>
            UU16 Interparlamentariska unionen (IPU)
          </note>
          <note>
            Kammaren biföll utskottets förslag.
          </note>
          <note>
            UU17 Den parlamentariska församlingen för Unionen för Medelhavet
            (PA-UfM)
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU35 Förmedlingsavgifter vid kortbetalningar
          </note>
          <note>
            Kammaren biföll utskottets förslag.
          </note>
          <note>
            CU18 Ett effektivare förbud vid bristande kreditprövning
          </note>
          <note>
            Kammaren biföll utskottets förslag.
          </note>
          <note>
            UU12 Mellanöstern och Nordafrika
          </note>
          <note>
            Punkt 2 (Bekämpande av Daish i Irak och Syrien)
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (V)
          </note>
          <note>
            Votering:
          </note>
          <note>
            275 för utskottet
          </note>
          <note>
            19 för res. 2
          </note>
          <note>
            16 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 9 8 S, 73 M, 46 SD, 24 MP, 20 C, 14 KD
          </note>
          <note>
            För res. 2: 19 V
          </note>
          <note>
            Avstod: 16 L
          </note>
          <note>
            Frånvarande: 15 S, 11 M, 2 SD, 1 MP, 2 C, 2 V, 3 L, 2 KD, 1 -
          </note>
          <note>
            Karin Enström (M) anmälde att hon avsett att rösta ja men markerats
            som frånvarande.
          </note>
          <note>
            Punkt 3 (Skydd för minoriteter och frågor om autonomi eller självständighet)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            3. res. 5 (KD)
          </note>
          <note>
            Förberedande votering:
          </note>
          <note>
            16 för res. 4
          </note>
          <note>
            14 för res. 5
          </note>
          <note>
            279 avstod
          </note>
          <note>
            40 frånvarande
          </note>
          <note>
            Kammaren biträdde res. 4.
          </note>
          <note>
            Karin Enström (M) anmälde att hon avsett att avstå från att rösta
            men markerats som frånvarande.
          </note>
          <note>
            Huvudvotering:
          </note>
          <note>
            232 för utskottet
          </note>
          <note>
            17 för res. 4
          </note>
          <note>
            60 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 98 S, 72 M, 24 MP, 20 C, 18 V
          </note>
          <note>
            För res. 4: 1 V, 16 L
          </note>
          <note>
            Avstod: 46 SD, 14 KD
          </note>
          <note>
            Frånvarande: 15 S, 12 M, 2 SD, 1 MP, 2 C, 2 V, 3 L, 2 KD, 1 -
          </note>
          <note>
            Punkt 4 (Erkännande av folkmord i Irak och Syrien)
          </note>
          <note>
            1. utskottet
          </note>
          <note>
            2. res. 6 (SD, L, KD)
          </note>
          <note>
            Votering:
          </note>
          <note>
            230 för utskottet
          </note>
          <note>
            79 för res. 6
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 70 M, 24 MP, 20 C, 19 V
          </note>
          <note>
            För res. 6: 3 M, 46 SD, 16 L, 14 KD
          </note>
          <note>
            Avstod: 1 M
          </note>
          <note>
            Frånvarande: 16 S, 10 M, 2 SD, 1 MP, 2 C, 2 V, 3 L, 2 KD, 1 -
          </note>
          <note>
            Punkt 6 (Israel, Palestina, fredsprocessen och erkännandet av
            Palestina som stat)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 9 (C)
          </note>
          <note>
            Förberedande votering:
          </note>
          <note>
            46 för res. 8
          </note>
          <note>
            20 för res. 9
          </note>
          <note>
            245 avstod
          </note>
          <note>
            38 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            226 för utskottet
          </note>
          <note>
            46 för res. 8
          </note>
          <note>
            39 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 25 MP, 16 L, 14 KD
          </note>
          <note>
            För res. 8: 46 SD
          </note>
          <note>
            Avstod: 20 C, 19 V
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 11 (M, L, KD)
          </note>
          <note>
            Votering:
          </note>
          <note>
            122 för utskottet
          </note>
          <note>
            149 för res. 11
          </note>
          <note>
            40 avstod
          </note>
          <note>
            38 frånvarande
          </note>
          <note>
            Kammaren godkände motiveringen i res. 11.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 25 MP
          </note>
          <note>
            För res. 11: 74 M, 45 SD, 16 L, 14 KD
          </note>
          <note>
            Avstod: 1 SD, 20 C, 19 V
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Punkt 7 (Erkännande av SADR som stat samt folkomröstning och
            humanitärt bistånd till västsahariska flyktingar)
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 13 (V)
          </note>
          <note>
            Votering:
          </note>
          <note>
            246 för utskottet
          </note>
          <note>
            20 för res. 13
          </note>
          <note>
            45 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 25 MP, 20 C, 16 L, 14 KD
          </note>
          <note>
            För res. 13: 1 SD, 19 V
          </note>
          <note>
            Avstod: 45 SD
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU10 Återställande av bestämmelse i lagen om signalspaning i
            försvarsunderrättelseverksamhet
          </note>
          <note>
            Kammaren biföll utskottets förslag.
          </note>
          <note>
            TU14 Luftfartsfrågor
          </note>
          <note>
            Punkt 1 (En strategi för luftfarten)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            187 för utskottet
          </note>
          <note>
            123 för res. 1
          </note>
          <note>
            1 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 1 M, 46 SD, 25 MP, 18 V
          </note>
          <note>
            För res. 1: 73 M, 20 C, 16 L, 14 KD
          </note>
          <note>
            Avstod: 1 V
          </note>
          <note>
            Frånvarande: 16 S, 10 M, 2 SD, 2 C , 2 V, 3 L, 2 KD, 1 -
          </note>
          <note>
            Lotta Johnsson Fornarve (V) anmälde att hon avsett att rösta
            ja men markerats ha avstått från att rösta.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (V)
          </note>
          <note>
            Votering:
          </note>
          <note>
            208 för utskottet
          </note>
          <note>
            19 för res. 2
          </note>
          <note>
            84 avstod
          </note>
          <note>
            38 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 40 M, 46 SD, 25 MP, 1 KD
          </note>
          <note>
            För res. 2: 19 V
          </note>
          <note>
            Avstod: 1 S, 34 M, 20 C, 16 L, 13 KD
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Jonas Gunnarsson (S) anmälde att han avsett att rösta ja men
            markerats ha avstått från att rösta.
          </note>
          <note>
            Maria Abrahamsson, Anti Avsan, Christian Holm Barenfeld, Åsa
            Coenraads, Sotiris Delis, Annicka Engblom, Ewa Thalén Finné, Johan
            Hultberg, Betty Malmberg , Marta Obminska, Erik Ottoson och Boriana
            Åberg (alla M) samt Robert Halef (KD) anmälde att de avsett att
            avstå från att rösta men markerats ha röstat ja.
          </note>
          <note>
            Punkt 2 (Regionala flygplatser)
          </note>
          <note>
            1. utskottet
          </note>
          <note>
            2. res. 4 (KD)
          </note>
          <note>
            Votering:
          </note>
          <note>
            191 för utskottet
          </note>
          <note>
            14 för res. 4
          </note>
          <note>
            105 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 4 M, 46 SD, 25 MP, 19 V
          </note>
          <note>
            För res. 4: 14 KD
          </note>
          <note>
            Avstod: 69 M, 20 C, 16 L
          </note>
          <note>
            Frånvarande: 16 S, 11 M, 2 SD, 2 C, 2 V, 3 L, 2 KD, 1 -
          </note>
          <note>
            Erik Andersson, Johan Hultberg , Jessica Polfjärd och Patrick
            Reslow ( alla M) anmälde att de avsett att avstå från att rösta
            men markerats ha röstat ja.
          </note>
          <note>
            Punkt 4 (Bromma flygplats)
          </note>
          <note>
            1. utskottet
          </note>
          <note>
            2. res. 6 (MP, S)
          </note>
          <note>
            Votering:
          </note>
          <note>
            172 för utskottet
          </note>
          <note>
            120 för res. 6
          </note>
          <note>
            19 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 74 M, 46 SD, 1 MP, 20 C, 16 L, 14 KD
          </note>
          <note>
            För res. 6: 96 S, 24 MP
          </note>
          <note>
            Avstod: 19 V
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Maria Ferm (MP) anmälde att hon avsett att rösta nej men markerats
            ha röstat ja.
          </note>
          <note>
            Punkt 9 (Alkoholtester av piloter)
          </note>
          <note>
            1. utskottet
          </note>
          <note>
            2. res. 11 (KD)
          </note>
          <note>
            Votering:
          </note>
          <note>
            296 för utskottet
          </note>
          <note>
            15 för res. 11
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 73 M, 46 SD, 25 MP, 20 C, 19 V, 16 L
          </note>
          <note>
            För res. 11: 1 M, 14 KD
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Ewa Thalén Finné (M) anmälde att hon avsett att rösta ja men
            markerats ha röstat nej.
          </note>
          <note>
            Punkt 10 (Drönare)
          </note>
          <note>
            1. utskottet
          </note>
          <note>
            2. res. 12 (M, C, L)
          </note>
          <note>
            3. res. 13 (KD)
          </note>
          <note>
            Förberedande votering:
          </note>
          <note>
            114 för res. 12
          </note>
          <note>
            14 för res. 13
          </note>
          <note>
            182 avstod
          </note>
          <note>
            39 frånvarande
          </note>
          <note>
            Kammaren biträdde res. 12.
          </note>
          <note>
            Suzanne Svensson (S) anmälde att ho n avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            187 för utskottet
          </note>
          <note>
            110 för res. 12
          </note>
          <note>
            14 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 46 SD, 25 MP, 19 V
          </note>
          <note>
            För res. 12: 74 M, 20 C, 16 L
          </note>
          <note>
            Avstod: 14 KD
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU19 Jakt och viltvård
          </note>
          <note>
            Punkt 2 (Stöd för vildsvinsrelaterade skador)
          </note>
          <note>
            1. utskottet
          </note>
          <note>
            2. res. 1 (KD)
          </note>
          <note>
            Votering:
          </note>
          <note>
            297 för utskottet
          </note>
          <note>
            14 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 46 SD, 25 MP, 20 C, 19 V, 16 L
          </note>
          <note>
            För res. 1: 14 KD
          </note>
          <note>
            Frånvarande: 16 S, 10 M, 2 SD, 2 C, 2 V, 3 L, 2 KD, 1 -
          </note>
          <note>
            Punkt 5 (Svenska Jägareförbundets allmänna uppdrag)
          </note>
          <note>
            1. utskottet
          </note>
          <note>
            2. res. 4 (C, M, SD)
          </note>
          <note>
            Votering:
          </note>
          <note>
            169 för utskottet
          </note>
          <note>
            140 för res. 4
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 24 MP, 1 C, 19 V, 15 L, 14 KD
          </note>
          <note>
            För res. 4: 74 M, 46 SD, 1 MP, 19 C
          </note>
          <note>
            Frånvarande: 17 S, 10 M, 2 SD, 2 C, 2 V, 4 L, 2 KD, 1 -
          </note>
          <note>
            Agneta Börjesson (MP) anmälde att hon avsett att rösta ja men
            markerats ha röstat nej.
          </note>
          <note>
            Kerstin Lundgren (C) anmälde att hon avsett att rösta nej men
            markerats ha röstat ja.
          </note>
          <note>
            Punkt 6 (Övriga frågor om viltförvaltning och jakt)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            265 för utskottet
          </note>
          <note>
            46 för res. 5
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 74 M, 25 MP, 20 C, 19 V, 16 L, 14 KD
          </note>
          <note>
            För res. 5: 46 SD
          </note>
          <note>
            Frånvarande: 16 S , 10 M, 2 SD, 2 C, 2 V, 3 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Skolväsendet (forts. UbU14)
          </note>
          <note type="speaker">
            Anf. 113 CAMILLA WALTERSSON GRÖNVALL (M) replik:
          </note>
          <note>
            Herr talman! Jag måste inleda med att jag i dag tänker rikta
            en utmaning till Jabar Amin. Jag tänker utmana honom med att se
            om han klarar av ett replikskifte utan att han ständigt kastar
            fram att efter åtta år är allt alliansregeringens fel. Det är
            dags att efter två år börja ta lite ansvar själv. När Miljöpartiet
            nu har den ansvariga ministern skulle det vara intressant att
            få ett besked med tanke på det faktum att utskottet i dag lämnar
            ett stort och omfattande betänkande till Sveriges riksdag. Det
            är det största betänkandet det här riksmötet.
          </note>
          <note>
            Det finns fem tillkännagivanden. Fyra av dessa har ett mycket
            starkt kunskapsfokus. Idrotten handlar om flera olika saker. Vi
            vet att barn som rör på sig också åstadkommer bättre kunskapsresultat.
            Det är något vi be ­ höver jobba med. Vi vet att tioårig grundskola
            skulle innebära en positiv start för våra sexåringar. Ett digitalt
            lärarlyft är viktigt för att vi ska få lärare som på rätt sätt
            använder sig av modern teknik. Det behövs natio ­ nella prov som
            kan stödja lärandet på ett bra sätt och göra det lättare för våra
            lärare att använda mer tid till undervisning.
          </note>
          <note>
            Det finns ett antal punkter som Sveriges regeringspartier väljer
            att reservera sig mot. Håll nu utmaningen i minnet, Jabar Amin!
            Varför nedmonterar och nedvärderar ni kunskaper på det sättet?
            Varför säger ni nej till förslagen?
          </note>
          <note type="speaker">
            Anf. 114 JABAR AMIN (MP) replik:
          </note>
          <note>
            Herr talman! Till de flesta förslag som Camilla Waltersson Grönvall
            pratar om finns ett beredningsarbete som pågår i Regeringskansliet.
            Det finns utredningar, och det pågår ett beredningsarbete. Det
            är viktigt att inte göra hastverk. Det är huvudskälet till de
            flesta av reservationerna. Det pågår ett beredningsarbete, och
            man ska inte föregripa det arbetet. Det är huvudskälet.
          </note>
          <note>
            Sedan kan jag inte låta bli att svara på frågan om varför jag
            angriper Alliansen så ofta. Under åtta års tid förmådde ni inte
            så mycket, och då måste ni stå ut med att folk kritiserar er.
          </note>
          <note>
            Titta på den nationella strategin för digitalisering. Ni hade
            åtta år på er. Ni levererade ingenting. Nu kommer ni hit och bråkar.
            Ni hade åtta på er. Om strategin var så viktig för er, varför
            levererade ni inte? Det var vi i den rödgröna regeringen som påbörjade
            arbetet. Det har gått vidare till Skolverket, och förslag har
            kommit. Det finns ett beredningsarbete. Det kommer en nationell
            strategi för digitalisering. Det är anledningen till att vi vill
            gå en annan väg.
          </note>
          <note type="speaker">
            Anf. 115 CAMILLA WALTERSSON GRÖNVALL (M) replik:
          </note>
          <note>
            Herr talman! Ja, mina vänner, vi kan konstatera att han inte
            klarade utmaningen. Det gick helt enkelt inte att motstå frestelsen
            att köra som vanligt.
          </note>
          <note>
            På något sätt känner jag att det inte duger längre. Framför allt
            kommer det inte att duga ju närmare valet vi kommer. På punkt
            efter punkt är det tveksamt var Miljöpartiet står. Tycker man
            att idrott är klokt och förnuftigt? Varför är man emot, och varför
            reserverar man sig i dag?
          </note>
          <note>
            Det finns en rad punkter. Tycker man att nationella prov införda
            till 2022 duger? Vi anser från vårt håll att det inte duger. Det
            är alldeles för långt fram. Målet måste vara att lösa detta på
            två år.
          </note>
          <note>
            För övrigt hörde jag min ärade kollega Jabar Amin påstå att vi
            ljuger och hycklar. Jag tycker att vi ska hyfsa debattklimatet
            lite grann. Det finns naturligtvis ingen som har ljugit. Om någon
            har sagt att man får sjunga i skolan kanske det inte behöver kommenteras.
            Det är klart att vi alla vet att man får sjunga i skolan. Det
            var nog ingen som medvetet ljög.
          </note>
          <note>
            Däremot har vi detta att hyckla att prata om. Det är inte att
            hyckla att lägga 3,8 miljarder i satsningar på mer undervisning
            i skolan, att satsa 1,2 miljarder på lärarledd handledning på
            lärarhögskolan och att göra en rad andra satsningar.
          </note>
          <note>
            Jag ska härma Jabar Amin genom att här i min hand hålla upp reger
            ­ ingens ekonomiska vårproposition. Där står det svart på vitt
            att man väljer att lägga 100 miljoner på skollokaler och inte
            på specialpedagogik, det vill säga på de barn som är i störst
            behov av stöd och hjälp. Hur Jabar Amin än skyller på alliansregeringen
            kan han aldrig svära sig fri från det. Sva ra för en gångs skull
            på frågan!
          </note>
          <note type="speaker">
            Anf. 116 JABAR AMIN (MP) replik:
          </note>
          <note>
            Herr talman! Camilla Waltersson Grönvall säger att det måste
            gå att vända utvecklingen på två år. Alliansregeringen hade åtta
            år på sig. Utvecklingen vände inte uppåt utan nedåt. Utvecklingen
            försämrades.
          </note>
          <note>
            Det blev sämre kunskapsresultat, mindre likvärdighet och sämre
            villkor för Sveriges lärare. Det är vad ni åstadkom på åtta år.
            Sedan vill ni att den rödgröna regeringen ska vända era misslyckanden
            på ett år. Det är mycket magstarkt att kräva detta.
          </note>
          <note>
            När jag debatterade med er minister för ungefär tre år sedan
            sa han att åtta år inte räcker för att vända en stor båt. Han
            ville ha 20–25 år på sig. Nu säger Moderaterna att det måste gå
            att vända utvecklingen på två år. Ni måste vara lite mer seriösa
            än så.
          </note>
          <note type="speaker">
            (CAMILLA WALTERSSON GRÖNVALL (M):
          </note>
          <u who="unknown" xml:id="i-f20cdcaa706105bb-0">
            <seg>
              100 dagar.)
            </seg>
          </u>
          <note>
            Ni måste vara mer seriösa än så!
          </note>
          <note>
            Anf. 117 ULRIKA CARLSSON i Skövde (C):
          </note>
          <note>
            Herr talman! Det är ett stort betänkande vi debatterar i dag
            om skolväsendet. Det finns oerhört många motioner som vi ledamöter
            har valt att lyfta fram. Centerpartiet står givetvis bakom alla
            sina reservationer, men för tids vinnande vill jag yrka bifall
            endast till alliansreservationerna 8 och 49.
          </note>
          <note>
            Den svenska skolan står inför ett stort antal utmaningar. Det
            är känt att flera av oss i utskottet har en lärarbakgrund. Det
            är klart att man funderar över detta när man vid en läsning av
            dessa sidor relaterar till den verklighet man själv känner och
            den verklighet man ser vid besök i skolor.
          </note>
          <note>
            Replikskiftet precis innan handlade om vilken tid det tar att
            vända på utvecklingen. Man kan ge så många olika bilder av vad
            man vänder. Jag har själv svårt för bilden att det skulle vara
            som en oceanångare att vända utvecklingen. Det är på individnivå
            man vänder utvecklingen. Det är på klassrumsnivå man vänder utvecklingen.
            Det finns otaliga exempel på att med rätt arbetssätt handlar det
            om att på en tid av ett två år kan oerhört mycket göras.
          </note>
          <note>
            Vi har ju en relativt optimistisk utbildningsminister som nämnde
            100 dagar som en tidsrymd som man skulle kunna vända utvecklingen
            på. Och självklart kan man vända vissa saker på 100 dagar. Vissa
            saker går ganska fort att vända medan andra tar betydligt längre
            tid.
          </note>
          <note>
            Låt oss ha respekt för detta i debatten när vi diskuterar de
            här frågorna. Det är inte en utveckling vi ska vända, utan det
            är faktiskt det som sker varje dag i vartenda klassrum i mötet
            mellan elev och elev men också mycket mellan lärare och elev,
            och det är det som är så otroligt viktigt.
          </note>
          <note>
            Camilla Waltersson Grönvall beskrev målande i sin inledning hur
            man som lärare ser ljuset tändas i ögonen och förstår att nu är
            det någonting som länge varit svårt som plötsligt blivit lätt.
            Det är klart att det är en viktig funktion.
          </note>
          <note>
            Vi har alla gjort besök på skolor som jobbar med nyanlända, och
            vi vet att beroende på vilket arbetssätt man har kan man också
            göra underverk av olika slag. Vi har säkert alla besökt skolor
            där man jobbar väldigt språkcentrerat på olika sätt i många olika
            ämnen. Jag ska inte nämna någon specifik skola, men det finns
            verkligen en viktig kompetens där ute. Jag ser fram emot och antar
            att regeringspartierna kommer att använda den kompetensen när
            man gör spridningskonferenser av olika slag där Skolverket lyfter
            upp den erfarenhet som finns.
          </note>
          <note>
            Centerpartiet antog på sin stämma i höstas ett program som handlar
            om utbildning till jobb. Därför valde jag nu att yrka bifall till
            reservation 49, för den handlar om hållbar utveckling och entreprenörskap,
            som är en otroligt viktig del att lyfta in i det här.
          </note>
          <note>
            Jag måste säga att jag blev väldigt förvånad över att regeringspartierna
            inte bemötte den här frågan på ett annat sätt än de gjorde, för
            i bakgrundstexten står det att vid seminariet som vi har hänvisat
            till vid ett par tillfällen har Sverige lyft fram att det är viktigt
            att följa upp arbetet och då se inte bara till genomförda aktiviteter
            och regelförändringar utan också till faktiska effekter.
          </note>
          <note>
            Det är precis det som allianspartierna efterfrågar i den här
            reserva ­ tionen – att det görs en uppföljning av faktiska effekter
            av det som man genomförde under alliansregeringen och som jag
            antar att regeringsparti ­ erna vill fortsätta jobba med, nämligen
            hållbar utveckling och entreprenör ­ skap.
          </note>
          <note>
            Andra delar som har varit viktiga för Centerpartiet att lyfta
            upp handlar om digitalt lärarlyft, där det nu finns ett tillkännagivande,
            och om förutsättningar för mindre skolor.
          </note>
          <note>
            Vi är alla medvetna om att när man antar en lagstiftning kan
            man efter ett par år behöva göra en uppföljning och se om man
            behöver göra vissa justeringar. Vi har pekat på fyrkantigheten
            i den skollag som nu finns och att man skulle behöva göra vissa
            ändringar för att underlätta för mindre skolor, inte minst de
            skärgårdsskolor och landsbygdsskolor som har väldigt stora avstånd.
          </note>
          <note>
            En viktig fråga som har lyfts upp handlar om fjärrundervisningen.
            Också från Centerpartiets sida har vi lyft fram behovet av fjärrundervisning
            och försök med fjärrundervisning i alla relevanta ämnen men också
            att man ska se på andra delar när det handlar om att kunna använda
            sig av delade lärartjänster och så vidare.
          </note>
          <note>
            Det fria skolvalet lyfter vi upp, och jag måste säga att jag
            är trött på att man när man talar om friskolor och det fria skolvalet
            hela tiden pekar på de negativa effekterna. Vi är fullt medvetna
            om att det finns negativa effekter, men det finns också väldigt
            många positiva effekter. Hur kan vi förstärka dem?
          </note>
          <note>
            Där det finns valmöjligheter för elever ser man i ett antal utredningar
            att resultaten ökar för alla elever. När det finns en viss form
            av konkurrens är det faktiskt bra.
          </note>
          <note>
            Jag blir lite fundersam när det finns socialdemokratiska ministrar
            som på Expressens debattsida skriver att kommunerna inte ens får
            bestämma hur många skolor som ska få finnas. Om det är ett problem,
            om man ska bestämma exakt hur många skolor som ska få finnas och
            där också placera elever, tappar man ju mycket av det som är det
            fria skolvalets utmaningar.
          </note>
          <note>
            I går kunde vi läsa i en av de större morgontidningarna att regering,
            fackförbund och kommuner var överens om att fortsätta det förändringsarbete
            som allianspartierna faktiskt startade. Jag såg inga jättestora
            skillnader på de punkter som Jan Björklund när han var utbildningsminister
            presenterade tillsammans med SKL och de fackliga organisationerna.
            Det handlar om punkter som att vårda och utveckla karriärreformen
            om förstelärare och rektorer och att minska den administrativa
            bördan.
          </note>
          <note>
            Men att man vill minska den administrativa bördan i det som lyfts
            fram tidigare i debatten, det som handlar om kunskapsfokus, gör
            mig orolig. Det är inte den administrativa bördan vi ska lyfta
            av. Vi har gett förslag på att man ska digitalisera och underlätta
            till exempel rättningen av nationella prov. Men vi vet också att
            kunskapsfokus är oerhört viktigt för att stärka kvaliteten.
          </note>
          <note>
            En annan viktig punkt man lyfter fram är att rektorer ska få
            bra förutsättningar för att vara pedagogiska ledare. Det är jättebra.
            Vi satsade i alliansregeringen på rektorsutbildning, och det är
            jättebra att man fortsätter att lyfta upp de frågorna.
          </note>
          <note>
            Jag måste få vända mig till Miljöpartiets ledamot Jabar Amin,
            som i tidigare debatter starkt har förfäktat att alliansregeringen
            sprang åt fel håll i utbildningspolitiken. Då undrar man ju när
            man ser att en miljöpartistisk utbildningsminister undertecknar
            en debattartikel med i princip samma politik som alliansregeringen
            förde. Det är inte några större förändringar. Det verkar finnas
            stor samsyn i den nuvarande regeringen om det här. Jag tänker
            att då måste det ha varit många bra reformer som alliansregeringen
            genomförde, och då har nog utbildningsministern tänkt en hel del
            under de här 100 dagarna och ytterligare några dagar. ”Vad är
            det man måste göra? Jo, karriärreformen var faktiskt ganska bra.”
            Sedan genomförde man andra stora reformer som skollag och läroplan,
            som jag också tror att Miljöpartiet till stor del ställer sig
            bakom.
          </note>
          <note>
            En annan viktig fråga som tas upp handlar om tioårig grundskola.
            Bara för att göra en historisk tillbakablick hade jag en företrädare,
            Andreas Carlgren, som var utbildningspolitisk talesperson för
            ganska många år sedan. När man då diskuterade förskoleklass lyfte
            han upp behovet av att göra den till en del av skolan, att göra
            grundskolan tioårig.
          </note>
          <note>
            Jag kommer från Skövde, där man för ganska många år sedan tog
            ett beslut om att göra grundskolan tioårig. Man fick ständig kritik
            för att man skrev in sexåringarna i grundskolan och gav rätt till
            skolskjuts och skol ­ lunch och så vidare. Man fick ta bort det.
            Men förhoppningsvis lyssnar re ­ geringen på det tillkännagivande
            som finns om tioårig grundskola så att man i Skövde så småningom
            kan återfå den tioåriga grundskolan för att stärka kvaliteten.
          </note>
          <note>
            Jag skulle också vilja rikta mig till Socialdemokraternas företrädare
            Lena Hallengren. Det är alltid denna fråga om skatt kontra skola,
            och den diskussionen är jag också lite trött på.
          </note>
          <note>
            Det är klart att man inte kan göra ohemula skattesänkningar,
            men vi behöver ta ansvar även för den ekonomiska politiken och
            se att vissa av de här skattesänkningarna faktiskt har gynnat
            tillväxten. Det är ju inte så att Socialdemokraterna ska avskaffa
            alla jobbskatteavdragen, till exempel, och höja skatten till tidigare
            nivåer.
          </note>
          <note>
            Det är hela tiden denna fråga om skatt kontra skola, att de på
            något sätt stör ut varandra. Ordning och reda som det pratas om
            tror jag att vi alla på olika sätt ställer upp på. Men att ständigt
            göra den beskrivningen tror jag är att förenkla hela diskussionen
            alldeles för mycket. Likaså att ständigt beskriva friskolorna
            som ett problem.
          </note>
          <note>
            Det var någon som tidigare i debatten sa att man måste ha en
            passion för utbildning för att driva skola. Det tror jag att de
            allra flesta skolhuvudmän faktiskt har, så låt oss lyfta upp det
            och låta det vara vägledande för debatten.
          </note>
          <note>
            Det finns många viktiga frågor i det här betänkandet. Min tid
            är ute, så jag vill tacka för ordet.
          </note>
          <note>
            (Applåder)
          </note>
          <note type="speaker">
            Anf. 118 DANIEL RIAZAT (V):
          </note>
          <note>
            Herr talman, riksdagsledamöter och åhörare! I dag har ni alla
            hört att Chiles president är här på statsbesök. Hon överlämnar
            bland annat en gåva till Sveriges riksdag.
          </note>
          <note>
            När jag hörde att Chiles president skulle komma till Sveriges
            riksdag kom jag att tänka på en väldigt viktig skolfråga som passar
            bra i dagens debatt om skolväsendet.
          </note>
          <note>
            Det handlar om att Chile efter 30 år av borgerliga reformer inom
            utbildningsväsendet, efter 30 år av kommersialisering av sin utbildningspolitik
            och sitt utbildningsväsen, valde att gå en annan väg – medan det
            finns partier här i dag som fortfarande vill att Sverige som det
            sista landet i hela världen ska fortsätta experimentera med marknadsekonomi
            och fortsätta se till att våra gemensamma skattepengar kan gå
            till skatteparadis.
          </note>
          <note>
            När jag för ett antal månader sedan besökte ett par vinstdrivande
            fri ­ skolor och också träffade Svenskt Näringsliv i samband med
            dessa besök var man bekymrad. Man var bekymrad över att vi nu
            har en överenskom ­ melse mellan Vänsterpartiet och regeringen
            där vi utreder denna fråga för att sätta stopp för de oseriösa
            aktörer som finns i friskolebranschen.
          </note>
          <note>
            Men faktum är att det också finns många bra aktörer. Det finns
            kooperativ som bedriver väldigt bra verksamhet. Det finns stiftelser
            som inte har startat sina skolor för att de vill göra vinst utan
            för att de helt enkelt vill vara med och bidra till samhällsutvecklingen.
          </note>
          <note>
            Vilka är det då som gynnas av dagens system? Jo, de som gynnas
            är självfallet Moderaternas och Sverigedemokraternas vänner. Det
            är de som placerar sina pengar i Panama och andra skatteparadis.
            Det är de som hell ­ re ger knäckebröd och vatten än en rejäl
            skolmåltid för att kunna göra vinster.
          </note>
          <note>
            På så sätt förstår jag när Ulrika Carlsson i Skövde går upp och
            säger att hon är trött på snacket om skattesänkningar kontra satsningar
            på skolan. Jag förstår det. Hade jag befunnit mig på den sidan
            av den politiska skalan hade jag också tyckt det. Jag hade också
            försvarat mina vänner.
          </note>
          <note>
            Det blir också väldigt lustigt när Sverigedemokraterna håller
            ett helt anförande utan att beröra det faktum att man har vänt
            i fråga om vinsterna. Efter möten med näringslivet vände man i
            frågan för att stötta Alliansen, så att man ser till att hålla
            kvar riskkapitalisterna inom skolan.
          </note>
          <note>
            Efter nio år av borgerlig skolpolitik – om vi inkluderar extraåret,
            då Sverigedemokraterna och Alliansen sänkte regeringens budget
            – är vi nu på väg åt ett annat håll. Vi är på väg åt ett annat
            håll där det görs satsningar på utomhusmiljöer för skolgårdar.
            Vi är på väg åt ett annat håll där det satsas på mer personal
            i fritidshemmen. Vi är på väg åt ett annat håll där 10 vänstermiljarder,
            som vi kallar dem, i en överenskommelse mellan Vänsterpartiet
            och regeringen, kommer att gå ut till alla Sveriges kommuner och
            landsting.
          </note>
          <note>
            Vad kan då dessa pengar användas till? Vad kan dessa pengar,
            som kommer till kommunerna och som är den största satsningen på
            svensk välfärd under decennier, användas till? Jo, självklart
            kan de användas till att satsa mer på nyanlända elever och att
            anställa fler studiehandledare. De kan satsas på elevhälsan i
            skolan och på att anställa fler kuratorer, liksom på andra viktiga
            områden i skolan.
          </note>
          <note>
            När jag pratar med lärare och rektorer blir jag ändå oroad. Jag
            blir självfallet glad över den entusiasm vi möter och över att
            vi har så pass många kompetenta lärare och rektorer i landet som
            är med och dagligen utvecklar svensk skola och ser till att våra
            barn växer upp till de samhällsmedborgare de ska bli enligt läroplanen.
            Men jag blir oroad över den verklighet de befinner sig i – en
            verklighet där rektorer snarare behöver vara ekonomiska ledare
            än pedagogiska ledare. Det är en verklighet där lärare inte kan
            göra de insatser som behövs, till exempel för barn med särskilda
            behov, på grund av just det ekonomiska system som råder i svensk
            skola i dag. Detta är något som alla partier måste fundera på.
            Vad kan vi göra för att förändra systemet så att lärarprofessionen
            kan få vara lärare och så att rektorer, som är de pedagogiska
            ledarna i verksamheten, sli pper vara ekonomiska tjänstemän?
          </note>
          <note>
            Det fria skolvalet är något som Vänsterpartiet kommer att lägga
            mycket tid på under det här året. Vi kommer att fortsätta driva
            på i frågan. Även där hörde jag att det fanns alliansledamöter
            som var trötta på frågan om det fria skolvalet. Om man är trött
            på vad forskningen säger, på vad kommunerna säger och på vad lärare
            och rektorer säger i denna fråga vet jag inte om det är särskilt
            lämpligt att man står i riksdagens kammare och håller ett anförande
            om just detta.
          </note>
          <note>
            Gång på gång har vi fått rapporter som visar att den boendesegregation
            som redan existerar på grund av en arbetsmarknad och en ekonomisk
            politik som inte har fungerat på många år nu förvärras på grund
            av det fria skolvalet. Ändå väljer allianspartierna tillsammans
            med Sverigedemokraterna att hålla fast vid att detta inte ska
            förändras.
          </note>
          <note>
            Notera också att det handlar om att förändra. Ingen i denna kammare
            har talat om att ta bort det fria skolvalet. De partier som har
            kritiserat det fria skolvalet har talat om att förändra det. Det
            handlar om att se till att föräldrar inte behöver välja mellan
            en bättre eller en sämre skola. Ambi ­ tionen ska vara att alla
            skolor i hela landet ska vara bra skolor.
          </note>
          <note>
            När jag träffade några lärare på Tensta gymnasium talade man
            just om det fria skolvalet. Efter en tid med en tuff verklighet
            i skolan och sjunkande resultat kommer den skolan nu att läggas
            ned, precis som skolan i Rosengård och skolor i en del andra områden
            runt om i landet. Någonstans tyckte lärarna att svensk skolpolitik
            verkade handla om att lägga ned skolor så fort de hade problem,
            och i stället skjutsa eleverna till någon ny skola.
          </note>
          <note>
            Hur kan man då lösa problemen och se till att resultaten höjs?
            Hur kan man se till att kunskapen hamnar i fokus, i stället för
            betygshets? Kan man verkligen göra det genom att ha en politik
            som enbart handlar om att välja en bättre eller sämre skola, eller
            en politik som handlar om att lägga ned alla skolor som inte fungerar?
            Jag tror inte på den vägen.
          </note>
          <note>
            Jag tror på en väg där vi helt enkelt följer den läroplan som
            alla här har ställt upp på och som går ut på att alla elever har
            rätt till en likvärdig utbildning oavsett var i landet de befinner
            sig.
          </note>
          <note>
            Frågan om tioårig grundskola har tagits upp, liksom förskoleklasser.
            Vänsterpartiet har en politik där vi säger att vi vill ha en obligatorisk
            förskoleklass men ingen tioårig grundskola. Anledningen till detta
            är bland annat att förskoleklass i Sverige har fungerat väldigt
            bra som en övergång mellan förskolan och grundskolan. Vi menar
            att det är viktigt att se till detta faktum. Att förändra för
            sin egen skull kommer inte att leda till bättre skolgång för eleverna.
          </note>
          <note>
            Jag tänker gå in på en fråga som berörts av bland andra Lena
            Hallengren och ett par borgerliga ledamöter tidigare, inklusive
            Sverigedemokraterna. Det handlar om frågan om skolavslutningar.
            Att man under årets viktigaste skoldebatt står här i kammaren
            och påstår att det inte går att fira avslutning i kyrkan eller
            att det inte går att sjunga Den blomstertid nu kommer visar hur
            seriösa allianspartierna och Sverigedemokraterna är i skolfrågor.
            Vi ser sjunkande resultat och att personalen går på knäna. Vi
            ser ett system som inte funkar, med vinstdrivande aktörer. Vi
            ser ett fritt skolval som leder till segregation. Då väljer vissa
            företrädare i denna kammare att i stället prata om vad man får
            sjunga och inte och i vilken sal man ska fira skolavslutningar.
          </note>
          <note>
            Låt oss också vara ärliga och säga att denna fråga är ordentligt
            utredd. När Svenska kyrkan säger till allianspartierna att detta
            är en icke-fråga kan man tycka att det borde ha något slags tyngd,
            men trots detta väljer nu allianspartierna och Sverigedemokraterna
            att gå vidare med frågan, vilket är synd.
          </note>
          <note>
            Vänsterpartiet har också väckt motioner om normkritik och feminism
            i skolan. Vi vet att dagens läromedel och skolböcker tyvärr bibehåller
            de stereotypa könsroller som finns ute i samhället. Vi vet att
            de håller fast vid de stereotypa vita, medelålders männen som
            för det mesta är de som be ­ skrivs i historieböckerna. Någonting
            behöver göras.
          </note>
          <note>
            Vi behöver se till att läromedlen i skolan kvalitetsmärks för
            att helt enkelt få in ett normkritiskt perspektiv, för dessa böcker
            kommer att vara med och forma våra barn. Även om det är en icke-fråga
            för vissa som aldrig kommer att bli utsatta för någon normbrytande
            diskriminering är det en stor fråga för många i det här landet
            : för hbtq-familjer och stjärnfamiljer, för människor med utländsk
            bakgrund och för kvinnor, för den delen, som ofta inte ens nämns
            i historieböckerna i svensk skola. Där menar Vänsterpartiet att
            alla partier bör gå ihop för att se till att vi får till en utredning
            om kvalitetsmärkning av skolböcker.
          </note>
          <note>
            Allt fler unga tjejer mår sämre i skolan och upplever att de
            behandlas illa av killarna i skolan. Vad kan vi göra för att komma
            till rätta med problemen? Självklart behövs det mer satsningar
            på elevhälsa, men det är när problemet väl har inträffat. Genom
            att se till att vi har normkritik i våra skolböcker, men också
            genom att se till att tjejerna får lära sig feministiskt självförsvar
            och helt enkelt får vara med och stärka varandra och stå på sig
            när det kommer till sådana händelser, tror jag att vi kan komma
            långt framåt. De kommuner som har inrättat det har haft väldigt
            bra resultat.
          </note>
          <note>
            Jag tänker inte gå igenom alla andra frågor som Vänsterpartiet
            har mo ­ tion ­ erat om. Jag ska bara yrka bifall till reservation
            9 innan jag glömmer det.
          </note>
          <note>
            Jag vill avsluta med att säga att trots att det finns stora problem
            inom svensk skola är det en helt felaktig bild att svensk skola
            är i kris. Jag menar att det är svensk skolpolitik som har varit
            i kris under många år, vilket har gjort att vi har ett system
            som är i kris. Det betyder inte att våra barn inte gör rätt för
            sig. Det betyder inte att vi har dåliga lärare. Det betyder att
            vi som politiker måste ta ansvar här i Sveriges riksdag för att
            ge våra lärare och rektorer de medel och resurser som krävs för
            att de ska kunna utveckla sitt arbete.
          </note>
          <note>
            När jag blev invald i den här kammaren fick jag höra att man
            i utbildningsutskottet brukar försöka komma överens över partigränserna
            för att ha en långsiktighet så att saker och ting inte ska ändras
            över mandatperioder. Och jag måste säga att jag är ganska besviken
            på att vissa partier hellre vill ägna sig åt maktutövning för
            att fälla regeringen snarare än att följa det som forskningen
            och professionen säger.
          </note>
          <note>
            Jag hoppas att svensk skola i framtiden bevaras från borgerliga
            hafsverk.
          </note>
          <note>
            (Applåder)
          </note>
          <note type="speaker">
            Anf. 119 CAMILLA WALTERSSON GRÖNVALL (M) replik:
          </note>
          <note>
            Herr talman! Det finns få saker som gör mig så beklämd som beskrivningen
            av alla dessa fristående skolor som gör ett så fantastiskt jobb,
            att höra beskrivningen från vänsterpartist efter vänsterpartist
            som visar att man inte det minsta har förstått vad de fristående
            skolorna betyder för skolan i Sverige.
          </note>
          <note>
            För mig är det glädjande att konstatera att när man frågar svenska
            folket är det ganska entydiga svaret att det fristående skolsystemet
            och det fria skolvalet är här för att stanna. Det kommer inte
            Vänsterpartiet att kunna rå på. Det är min starka förhoppning.
          </note>
          <note>
            Det handlar naturligtvis om att förändra det fria skolvalet,
            och det kan vi komma överens om, men inte på det sätt som Vänsterpartiet
            pratar om, för ni pratar inte om att förändra det fria skolvalet.
            Ni pratar om att inskränka ett fritt skolval, och då är det inte
            längre ett fritt skolval.
          </note>
          <note>
            Från allianspartiernas sida har vi hela vägen varit öppna för
            att hitta vägar för att utveckla det fria skolvalet. Vi tror att
            just ett fritt och utvecklat skolval är något som kan leda till
            att vi motverkar segregation, för det är ingen av oss som vill
            se att möjligheten att välja skola finns för ett fåtal. Och så
            är det inte i dag, utan den möjligheten finns för alla. Men informationsbrist,
            språkbrist och många andra brister gör att man inte ens vet när
            man kommer till Sverige att man har rätt att välja skola.
          </note>
          <note>
            Är du beredd, Daniel Riazat, att säga att det fria skolvalet
            ska vara obligatoriskt för alla barn i hela Sverige, men att vi
            också ska se till att alla får rätten till information?
          </note>
          <note type="speaker">
            Anf. 120 DANIEL RIAZAT (V) replik:
          </note>
          <note>
            Herr talman! Tack, Camilla Waltersson Grönvall, för frågan!
          </note>
          <note>
            Det är intressant att Camilla Waltersson Grönvall och Moderaterna
            är upprörda över att vänsterpartist efter vänsterpartist vill
            att våra gemensamma skatteresurser ska gå dit de är avsedda, nämligen
            till barnen, till lärarna, till dem som arbetar inom välfärden
            och till oss allihop.
          </note>
          <note>
            Med tanke på att 80 procent av Sveriges befolkning tycker som
            Vänsterpartiet i denna fråga vore det bättre ifall Moderaterna
            koncentrerade sig på att ta reda på varför det är så, varför folk
            är upprörda över att deras löner är 2 500 kronor lägre på Academediaägda
            skolor, varför folk är upprörda över att de inte har tillgång
            till skolbibliotek eller specialsalar på vinstdrivande friskolor.
          </note>
          <note>
            Man försöker ge en bild av att Vänsterpartiet på något sätt är
            emot alla friskolor och att vi har talat om att ta bort det fria
            skolvalet i dess helhet. Vem som helst kan nog vid det här laget
            förstå att det inte stämmer. Vänsterpartiet är med och stöttar
            aktörer som kooperativ, som jag nämnde, och stiftelser som är
            seriösa. Och det är de som missgynnas med dagens system när era
            vänner med sina konton i Panama får dränera den svenska skolan
            på resurser. När den dagen kommer då vi får bort det kommersiella
            systemet kring skolan kan jag anmäla mig frivilligt att packa
            alla deras väskor – dessa giriga riskkapitalister som tar våra
            skattepengar för sin egen vinst.
          </note>
          <note type="speaker">
            Anf. 121 CAMILLA WALTERSSON GRÖNVALL (M) replik:
          </note>
          <note>
            Herr talman! Jag hör detta fortsatta yrande om vänner till Moderaterna.
            Jag ska en gång för alla göra klart och tydligt att Moderaternas
            vänner är de som tar ett tydligt ansvar för elevernas kunskapsutveckling
            i vilken skola det än må vara, oavsett om den är kommunal eller
            fristående. Att komma med några antydningar eller anklagelser
            om någonting annat är helt fel.
          </note>
          <note>
            Vi moderater är väldigt tydliga med att fristående skolor och
            kommunala skolor ska drivas ansvarsfullt och långsiktigt. Ibland
            tror jag att det vore väldigt nyttigt om Daniel Riazat och hans
            vänsterparti också tittade på hur många kommunala skolor det är
            som inte klarar sitt kunskapsuppdrag. När man far med sådant som
            att det finns en betygsinflation – det gör också representanter
            för regeringen, ska jag tillägga – kan man gå in och titta på
            den statistik som finns. Det finns en betydligt tråkigare koppling
            mellan nationella prov och de betyg man sätter på högstadiet i
            kommunala skolor än vad man gör på fristående skolor. Det är bara
            att gå in och titta på resultaten. Statistiken är hur tydlig som
            helst, och den går att se direkt om man väljer att göra det.
          </note>
          <note>
            Jag konstaterar också att det verkar vara väldigt viktigt att
            prata om skolavslutningar i kyrkan och noterar att en av dina
            kamrater på vänsterkanten, utbildningsutskottets ordförande, har
            valt att ägna större delen av sina inlägg åt att debattera just
            skolavslutningar. Det är intressant utifrån de stora skolutmaningar
            som jag delar din uppfattning om att vi faktiskt borde diskutera
            i stället.
          </note>
          <note type="speaker">
            Anf. 122 DANIEL RIAZAT (V) replik:
          </note>
          <note>
            Herr talman! Frågan om skolavslutningar i skolan riktade du till
            Lena Hallengren, som är ordförande i utbildningsutskottet, och
            den får du ta med henne.
          </note>
          <note>
            Jag tror att jag har redogjort ganska tydligt för vad jag tycker
            i den här frågan. Och jag tycker att det är beklagligt att ni
            lyfter upp denna fråga, vilket ni har gjort nu i flera månader,
            trots att vi hade möten med ett antal remissinstanser som alla
            var väldigt tydliga med vad de tycker. För tittarnas skull kan
            jag säga att det inte var det som Alliansen och Sverigedemokraterna
            tycker.
          </note>
          <note>
            När det handlar om era vänner är det ingenting som är undangömt
            längre. Förr i tiden kanske det inte gick att komma ut i offentlighetens
            ljus som riskkapitalisternas bästa vänner.
          </note>
          <note>
            I dag är det ett faktum och en verklighet som folk känner till.
            Jag kan bland annat nämna er tidigare välfärdsrådgivare som nu
            är vd för ett riskkapitalbolag. Vi har en rad andra ordförande
            för olika riskkapitalbolag som i dag tar ut stora vinster. Eller
            varför inte ta Filippa Reinfeldt som först sålde ut vårdcentraler
            till vissa välfärdsaktörer för att därefter jobba för samma företag?
          </note>
          <note>
            När det kommer till frågan om fristående skolor och det fria
            skolvalet är det inte Vänsterpartiet som behöver förklara varför
            systemet inte fungerar som det ska, utan det är alla de som har
            sett till att vi har detta system och som ser till att vi behåller
            detta system oavsett om det sker genom ett samarbete med ett parti
            som inte står för demokratiska värderingar.
          </note>
          <note>
            Det är Moderaterna och Camilla Waltersson Grönvall som får svara
            på den frågan.
          </note>
          <note>
            Anf. 123 ULRIKA CARLSSON i Skövde (C) replik:
          </note>
          <note>
            Herr talman! Jag kände ett behov av att få diskutera eftersom
            jag kände mig apostroferad. Jag skulle tydligen vara trött på
            vissa saker och borde då inte stå i talarstolen och debattera.
            Detta förvånade mig lite.
          </note>
          <note>
            Herr talman! Jag uppskattar Daniel Riazats resonerande och att
            han inte förenklar utan snarare fördjupar diskussionen. Jag tänker
            inte på replikskiftet utan på huvudanförandet, som jag tyckte
            var betydligt mer genomarbetat.
          </note>
          <note>
            Jag reagerade på några saker. Daniel Riazat nämner stiftelser
            och kooperativ som viktiga aktörer. Finns det inga aktiebolag
            som bedriver bra friskolor? Det är som att ni bara avfärdar det
            rakt av.
          </note>
          <note>
            Så till förskoleklassen. Jag har full respekt för att man kan
            se olika på övergången. Jag nämnde Skövde kommun som har valt
            att säga att man börjar i grundskolan när man börjar i förskoleklass.
          </note>
          <note>
            När professionen styr hur man börjar i skolan handlar det om
            att skapa en bra övergång. Jag har sett utredningar som menar
            att förskoleklassen blev hängande i mitten. Den blev inte bra.
            Det kan vara en grund till att man säger att man vill ha en obligatorisk
            förskoleklass, som antingen ska tillhöra grundskolan eller förskolan
            – eller hur Vänsterpartiet nu resonerar när det gäller detta.
          </note>
          <note>
            Jag tror att det fria skolvalet är oerhört positivt. Vi hade
            ett seminarium där Ebba Östlin från Botkyrka berättade hur aktivt
            skolval fungerar i Botkyrka. Här motverkas segregationen genom
            det aktiva skolvalet. Jag antar att Vänsterpartiet också har tittat
            en del på det.
          </note>
          <note type="speaker">
            Anf. 124 DANIEL RIAZAT (V) replik:
          </note>
          <note>
            Herr talman! Tack, Ulrika, för frågorna!
          </note>
          <note>
            När det gäller frågan om aktiebolag var Vänsterpartiet ett av
            de första partierna att föreslå att en aktiebolagsform som redan
            finns i lagstiftningen kan användas för denna typ av verksamheter.
            Här går det inte att plocka ut enorma vinster, utan man får tillbaka
            insatt kapital och återinvesterar eventuell resterande vinst.
          </note>
          <note>
            Om vi alla är överens om att våra skattepengar ska gå till våra
            barn, lärare och så vidare är det väl ingen konst för alla partier
            att ställa sig bakom förslaget att ha aktiebolag som inte gör
            vinst utan bedriver verksamhet för att de vill bidra till samhällsutvecklingen.
          </note>
          <note>
            Vi har funderat mycket på förskoleklassen. Vi tror att det är
            viktigt att förskoleklassen är obligatorisk, och vårt ställningstagande
            i dag är att den ska vara en egen skolform. Vi vill invänta och
            se vad de utredningar som pågår säger i dessa frågor.
          </note>
          <note>
            Vad gäller det fria skolvalet finns det självfallet exempel på
            där det har gått bra. Det finns det alltid i alla länder i alla
            skolsystem. Men frågan är om vi kan utgå från enstaka fall eller
            om vi ska utgå från forskningen. Det måste ju vara ologiskt även
            för den som brinner för skolan på allianssidan att ha resonemanget
            att man ska kunna välja en bättre skola. Varför ska det finnas
            bättre skolor? Varför ska vi inte ha likvärdighet i hela landet?
            Det är en viktig fråga.
          </note>
          <note>
            Anf. 125 ULRIKA CARLSSON i Skövde (C) replik:
          </note>
          <note>
            Herr talman! Daniel Riazat hävdar att vi inte skulle lyssna på
            forskning. Det gör mig lite besviken. Institutet för arbetsmarknadspolitisk
            utvärdering har kanske inte gjort en forskningsrapport, men man
            har ändå gjort en vederhäftig rapport där man har sett att kunskapsresultaten
            ökade i alla skolor som en konsekvens av friskolor och fritt skolval.
            Det är viktigt att lyfta upp.
          </note>
          <note>
            Jag blir lite bekymrad när Daniel Riazat avfärdar det fria skolvalet
            med att positiva exempel alltid finns men att dem kan man inte
            titta på. Jag skulle önska att det fanns en vilja att använda
            de positiva exemplen som en bas för att göra förändringar och
            förbättringar och att man inte, som i ett tidigare replikskifte,
            talar om att inskränka det fria skolvalet utan i stället kan stärka
            det.
          </note>
          <note>
            Jag känner inte igen bilden av att vi säger att man ska kunna
            välja mellan bra och dåliga skolor. Jag tror att vartenda parti
            anser att man väljer mellan olika skolor som är bra på olika saker
            och har olika inriktningar. Idealet är att skolan ska vara likvärdig,
            inte likadan. Den får ha spetsutbildningar.
          </note>
          <note>
            Det finns Rosengårdnära skolor som har stora utmaningar och som
            jobbar fantastiskt bra med spetsutbildningar, så den möjligheten
            finns verkligen. Jag känner inte igen att vi skulle stå för att
            man ska lägga ned skolor som inte är bra, utan vi tittar på hur
            man kan stärka skolor i så kallade utanförskapsområden.
          </note>
          <note>
            Det är viktigt att vi har en respektfull diskussion och debatt
            även om vi har olika vägar till målet. Målet är ju detsamma: att
            ha hög kvalitet i alla skolor så att ingen får gå i en dålig skola.
          </note>
          <note type="speaker">
            Anf. 126 DANIEL RIAZAT (V) replik :
          </note>
          <note>
            Herr talman! Jag har också tagit del av IFAU-rapporten. Det finns
            en rad andra forskningsrapporter som OECD är med och tar fram,
            och där framgår det tydligt hur kommunaliseringen har gett dåliga
            effekter i skolan och att svensk skola inte kommer att kunna bli
            likvärdig med det system för fritt skolval vi har i dag. Det står
            så ordagrant i dessa rapporter.
          </note>
          <note>
            Det är oseriöst att inte ta hänsyn till det. Vi kan ha våra ideologiska
            uppfattningar om hur saker och ting ska vara, men samtidigt måste
            skolpolitik vila på forskning, professionens tyckande etcetera.
            Då blir det klart och tydligt att det fria skolvalet inte har
            fungerat.
          </note>
          <note>
            Visst funkar det för vissa. Det funkar självklart för de fristående
            aktörer som vill komma in och få fler elever. Men för de elever
            i förorterna och vissa delar av landsbygden som inte har en viss
            socioekonomisk bakgrund funkar inte dagens fria skolval, utan
            det leder enligt rapporter till ökad segregation.
          </note>
          <note>
            Är man emot ökad segregation ska man också vara emot det fria
            skolvalet som det ser ut i dag.
          </note>
          <note>
            När det gäller friskoledebatten är det viktigt att säga att Vänsterpartiet
            också riktar kritik mot de problem vi ser på kommunala skolor.
            Det är ett faktum. I mitt anförande i talarstolen sa jag att det
            finns problem i svenskt skolsystem över huvud taget. Men ingen
            kan säga att det har hjälpt att ha fristående skolor, fritt skolval
            etcetera. Allt detta har förvärrat situationen för den kommunala
            skolan.
          </note>
          <note type="speaker">
            Anf. 127 CHRISTER NYLANDER (L):
          </note>
          <note>
            Herr talman! Jag blev lite förvånad över att det inte var fler
            replikrun ­ dor i den här debatten, att socialdemokraterna i stället
            applåderade. Det som Daniel Riazat från Vänsterpartiet precis
            levererade var ju ett svavel ­ osande inlägg med ideologisk förankring
            mycket långt åt vänster, men det applåderades alltså av socialdemokratin.
            Jag hoppas att det inte är ett teck ­ en på att man kommer att
            föra den typen av politik som Vänsterpartiet framför. Inlägget
            handlade inte bara om synen på skolval, inte bara synen på vem
            som ska få lov att driva fristående skolor, utan det var ett angrepp
            på rätt mycket av det som jag trodde att det fanns en bred samsyn
            kring beträffande svensk skola och hur svensk skola ska styras.
          </note>
          <note>
            Herr talman! Det är ingen slump att Liberalerna engagerar sig
            för skolpolitik och skola. Det är något av en kärnuppgift att
            fundera på hur människan kan växa, hur människan genom kunskap
            kan få mer makt över sitt eget liv och få ett friare liv. Det
            är ingen slump att man som liberal många gånger funderar över
            hur vi kan fortsätta utveckla svensk skolpolitik och svensk skola,
            se till att varje människa få r mer kunskap och får chans att
            lära sig mer, och funderar över hur man ska sporra fler elever
            att vilja lära sig mer men också få fler människor att vilja engagera
            sig i skolan och bli lärare.
          </note>
          <note>
            Det är inte heller en slump att liberaler funderar på hur vi
            kan öka ambitionen ytterligare i svensk skolpolitik och att vi
            nu har funderingar både som parti men också tillsammans med Alliansen
            om hur vi ska utveckla svensk skolpolitik.
          </note>
          <note>
            Det är inte heller någon slump att det som nu händer i det här
            ärendet och i svensk skolpolitik generellt är att Alliansen och
            riksdagen driver regeringen framför sig. Vi har ju en regering
            som var mycket dåligt förberedd, egentligen på alla områden, men
            det märks kanske särskilt tydligt på skolområdet. Reformstopp
            var något som framfördes i valrörelsen, och det är väl egentligen
            det enda vallöfte som den här regeringen har infriat på skolområdet.
          </note>
          <note>
            Oppositionen driver nu regeringen framför sig. Bara i det här
            ärendet har vi fem tillkännagivanden om att flytta fram positionerna
            på området. Gång på gång är det på det här sättet. Den handfull
            propositioner som trots allt har kommit från regeringen på det
            skolpolitiska området är sådana som har förberetts av alliansregeringen.
          </note>
          <note>
            Det finns ytterligare några saker i skrivbordslådan på Fridolins
            rum. Det handlar om en färdig utredning med förslag på hur man
            ytterligare skulle kunna ge lärarna verktyg för att upprätthålla
            studiero och ordning i klassrummet. Den har man glömt bort. Men
            de propositioner som man hittills har lagt fram bygger till stor
            del på det som Alliansen gjorde under sina sista år.
          </note>
          <note>
            Jag tänkte, herr talman, i mitt anförande lyfta fram framför
            allt två saker i betänkandet som jag tror är särskilt viktiga,
            två reformer som jag skulle vilja se att Sverige kunde genomföra
            på ganska bred politisk grund och som jag tror skulle vara viktigt
            för att lyfta kunskapsresultaten.
          </note>
          <note>
            Det är ingen slump att jag då väljer tioårig grundskola. Jag
            tror att en sådan reform skulle sätta tydligt fokus på att det
            är viktigt att börja tidigt, att lyfta kunskapsambitionerna så
            tidigt som möjligt, att låta unga människor så tidigt som möjligt
            möta engagerade människor som vill hjälpa dem att lära sig att
            knäcka läskoden eller hitta roliga sätt att lösa matematiska gåtor
            på, att så tidigt som möjligt mötas av så höga förväntningar att
            du kan lyckas att på det sättet bryta sociala arv. Vi vet ju att
            inget är viktigare, om man vill bryta sociala arv, än att ha höga
            kunskapsförväntningar så tidigt som möjligt i skolan, att ha en
            tidig start.
          </note>
          <note>
            Herr talman! Det gäller att så tidigt som möjligt komma till
            rätta med de problem som enskilda elever kan ha, att genom den
            förändring som en tioårig grundskola skulle innebära koppla unga
            människor till de rättigheter som finns i skollagen om att få
            särskilt stöd när de riskerar att halka efter. Få saker skulle
            bättre lyfta människors kunskaper och bryta social segregation
            och socialt arv än om vi kunde pressa ned stödet och kunskapsambitionerna
            tidigare än vad man gör i dag.
          </note>
          <note>
            Regeringen har på det här sättet varit ganska provokativ gentemot
            riksdagen. Vi har från riksdagens sida gång på gång sagt att vi
            vill ha tioårig grundskola. Här lägger vi ånyo ett tillkännagivande
            om att regeringen ska återkomma med en tioårig grundskola och
            göra förskoleklassen som en del av detta. Riksdagen säger det
            nu igen. Men på regeringspartierna verkar det återigen som om
            de tänker strunta i riksdagsmajoritetens uppdrag. Det tycker jag
            är provocerande och trist, och jag tycker framför allt att det
            är ett sätt att visa att man inte tror på tanken att man bryter
            sociala arv genom att satsa på kunskap så tidigt som det bara
            är möjligt.
          </note>
          <note>
            Herr talman! Det är inte heller en slump att jag lyfter upp statligt
            huvudmannaskap. Jag ser att vi av flera skäl har behov av att
            fundera över huvudmannaskapet för skolan, dels därför att vi behöver
            en tydligare styrning av skolan, vilket OECD och många andra har
            pekat på, dels därför att vi ser hur kommunaliseringen faktiskt
            innebar rätt stora problem för svensk skola. Vi har sett hur kunskapsfokus
            flyttades till något annat, och vi har sett hur läraryrkets status
            har sjunkit, hur lärarna inte fick någon löneutveckling, hur man
            inte fick fortbildning, hur det inte fick vara ett fritt, akademiskt
            yrke där man funderade över hur man skulle få unga människor att
            lära sig mer utan man blev mer av kommunala administratörer.
          </note>
          <note>
            Många kommuner är jätteduktiga, har kunskapsfokus och hjälper
            lärarna att sikta på det pedagogiska uppdraget, men andra kommuner
            klarar det inte. Det är inte bara stora eller små, inte bara landsbygd
            eller storstad, utan det finns runt om i landet bra skolor och
            bra kommuner, dåliga skolor och dåliga kommuner. Men ska vi lyfta
            svenskt skolresultat på lång sikt måste man nog inse att den kraften
            inte finns fördelad på 290 olika kommuner.
          </note>
          <note>
            Alliansregeringen införde under sina åtta år ett antal saker
            som ytterligare innebar att staten styr upp skolan men också att
            staten på olika sätt motarbetar de negativa konsekvenser som kommunaliseringen
            innebar, till exempel genom lärarlyft och fortbildningssatsningar,
            genom att ha tydligare regelverk och tydliga läroplaner.
          </note>
          <note>
            Jag tror, herr talman, att ett modernt statligt huvudmannaskap
            skulle vara ett viktigt steg för att få ökad likvärdighet, ökat
            kunskapsfokus och höjd status både för lärare och för rektor.
          </note>
          <note>
            Herr talman! Det är ingen slump att liberaler sysslar med skolpolitik.
            Jag yrkar bifall bara till reservation 8 men står naturligtvis
            bakom alla mo ­ tioner och reservationer från Liberalernas sida
            i detta betänkande.
          </note>
          <note>
            (Applåder)
          </note>
          <note type="speaker">
            Anf. 128 JABAR AMIN (MP) replik:
          </note>
          <note>
            Herr talman! Jag är förbluffad över bristen på insikt från Liberalerna,
            att efter åtta års regeringsinnehav och åtta år på Utbildningsdepartementet
            komma hit och säga att skolan inte fungerar!
          </note>
          <note>
            Herr talman! Christer Nylander kommer från ett parti, Liberalerna,
            som styrde Utbildningsdepartementet i åtta år och som hade ansvar
            för den svenska skolan. Facit efter åtta år – enligt Skolverket,
            OECD, lärarförbunden och alla oberoende mätningar – är tre saker:
            lägre kunskapsresultat, sämre villkor för Sveriges lärare och
            lägre likvärdighet. Det är resultatet av Liberalernas och de övriga
            allianspartiernas åtta år av regeringsinnehav och skolpolitik.
          </note>
          <note>
            Med detta i bagaget tycker jag att det vore på plats med lite
            mer insikt om att allt inte var rätt, att det gick åt fel håll.
            Finns den insikten? Det är min fråga till Liberalernas Christer
            Nylander.
          </note>
          <note type="speaker">
            Anf. 129 CHRISTER NYLANDER (L) replik:
          </note>
          <note>
            Herr talman! Jag får nog be Jabar Amin att vara lite mer konkret.
            Kan han nämna tre reformer som han anser att alliansregeringen
            gjorde fel, tre reformer som den nuvarande rödgröna regeringen,
            med en miljöpartist som utbildningsminister, kommer att riva upp?
            Det regeringen har gjort hittills är ju väldigt lite. Man har
            lagt en handfull propositioner på riksdagens bord som samtliga
            har förberetts av alliansregeringen. Man funderar tillsammans
            med oss över hur man ska möta den stora integrationsutmaning som
            svensk skola nu möter – inte genom att själv komma med några förslag
            utan genom att lyssna på allianspartierna.
          </note>
          <note>
            Kan Jabar Amin nämna tre reformer som alliansregeringen genomförde
            som han anser att den här regeringen ska riva upp? Hittills har
            jag inte hört något mer konkret än att Jabar Amin bara klagar
            på de åtta år som har varit.
          </note>
          <note type="speaker">
            Anf. 130 JABAR AMIN (MP) replik:
          </note>
          <note>
            Herr talman! Det konstaterande som Skolverket gör, som OECD gör,
            som lärarförbunden gör och som hela Sveriges lärarkår gör är inte
            anklagelser, utan det är ett konstaterande att er politik ledde
            fel.
          </note>
          <note>
            Det är inte antalet propositioner som är viktigast. Det är inte
            att du springer fort som är viktigast. Om du springer fort men
            åt fel kommer du inte fram.
          </note>
          <note>
            Man måste leverera propositioner med kvalitet. Man måste ha en
            politik som leder till bättre kunskapsresultat, till bättre villkor
            för Sveriges lärare och till ökad likvärdighet. Det är det som
            vi lägger grunden till nu. Vi kommer att ha dessa år på oss. Vi
            har börjat. Vi börjar med att satsa på skolan. Vi ger större anslag
            än någonsin.
          </note>
          <note>
            Återigen är min fråga till Christer Nylander: Vore det inte på
            sin plats att ha lite insikt om att det viktiga inte är att springa
            fort åt fel håll utan att leverera politik som verkligen bidrar
            till att utveckla Sveriges skolor och se till att vi kommer på
            de nivåer som vi en gång i tiden var och var stolta över?
          </note>
          <note type="speaker">
            Anf. 131 CHRISTER NYLANDER (L) replik:
          </note>
          <note>
            Herr talman! Det blir mycket svårt att föra en seriös debatt
            med Jabar Amin när han säger att vi springer fort åt fel men inte
            kan ge ett enda exempel på ett steg som vi har tagit och som har
            varit fel. Tvärtom säger han att han ska förvalta dessa steg och
            fundera på hur man ska kunna gå ännu snabbare så småningom. Det
            blir mycket svårt att förstå vilken insikt Jabar Amin har tagit
            till sig när han har betraktat svensk skola när han inte nämner
            ett enda exempel på vad vi gjorde fel och som han vill riva upp.
            Han säger i själva verket att vi gjorde allting fel och sprang
            åt fel håll. Det är jättekonstigt att diskutera med Jabar Amin
            vad han egentligen menar när han säger att vi gjorde en massa
            fel och att alla tycker att vi gjorde helt fel när han själv inte
            kan ge exempel på en enda sak som vi gjorde fel.
          </note>
          <note>
            Det som denna regering säger är att man lyssnar på Alliansen.
            Den handfull förslag som man har lagt fram som proposition lägger
            man fram utifrån Alliansens utredningar och förslag. De förslag
            som man lägger fram på integrationsområdet lägger man fram efter
            att lyssnat på allianspartierna. De budgetförslag som man själv
            nu lyfter fram är bara en förlängning av sådant som allianspartierna
            införde.
          </note>
          <note>
            Hur kan Jabar Amin stå här och säga att vi borde ha en insikt
            om att vi gjorde fel när han under två replikskiften inte kan
            ge ett enda exempel på sådant som han skulle vilja riva upp?
          </note>
          <note>
            (Applåder)
          </note>
          <note type="speaker">
            Anf. 132 ANNIKA ECLUND (KD):
          </note>
          <note>
            Herr talman! Snart är det återigen dags för skolbarn från Norrland
            till Skåne att sjunga de klassiska sommarpsalmerna – Den blomstertid
            nu kommer och I denna ljuva sommartid . Minnena från skoltiden
            väcks hos oss äldre, längtan inför det oändliga sommarlovet väcks
            hos de yngre. Förhoppningsvis kommer skolelever, lärare, skolpersonal
            och föräldrar framöver att kunna njuta av sångerna utan att distraheras
            av debatten som år efter år har förts huruvida Gud får omsjungas
            eller om avslutningen kan hållas i kyrkan.
          </note>
          <note>
            Efter år av ständigt återkommande förvirring och debatt om vad
            som gäller för att fira skolavslutningar i kyrkor finns nu en
            majoritet i utbildningsutskottet som vill klargöra regelverket.
          </note>
          <note>
            Inte sällan har kritikerna av att skolavslutningar genomförs
            i kyrkor hänvisat till att traditioner exkluderar. De säger sig
            stå på kulturella och religiösa minoriteters sida och hävdar att
            människor av annan tro än den kristna känner sig kränkta eller
            åsidosatta av att gå till en kyrka. Detta är inte bara felaktigt
            utan visar också att de kraftigt underskattar människor.
          </note>
          <note>
            Staten och kyrkan har sedan mer än ett och ett halvt decennium
            gått skilda vägar. Däremot har vi seder och traditioner som byggts
            upp i vårt land genom tiderna. Många av dem har sitt ursprung
            i kristen tro och tradition. Att möta dessa handlar inte om exkludering,
            snarare tvärtom. Genom att lära känna traditioner som tillhör
            den gemensamma referensramen i vårt land kan inkluderingen i vårt
            samhälle snarare öka. Att möta nya traditioner innebär inte per
            definition att man tvingas radera sina egna.
          </note>
          <note>
            Herr talman! För oss kristdemokrater har det sedan länge varit
            självklart att vi behöver en ny lagstiftning på området som överensstämmer
            med den praxis som råder i dag. På de allra flesta håll löser
            skolorna redan i dag detta på bästa sätt genom samtal mellan företrädare
            för kyrkan och för skolan. Men i de fall som det har rått förvirring
            kommer majoritetens förslag till förändring att tydliggöra vad
            som gäller, och samtidigt kommer det att göra att skolans personal
            inte känner att de gör någonting som strider mot skollagen. Tydlighet
            och ändamålsenlighet är således ledord.
          </note>
          <note>
            Jag ska kortfattat sammanfatta innebörden. Konfessionella inslag
            ska få förekomma i offentliga skolor, i annan utbildning än undervisning,
            vid vissa tillfällen i samband med firandet av skolavslutningar
            och andra traditionella högtider.
          </note>
          <note>
            Givetvis ska undervisningen i skolorna präglas av saklighet och
            objektivitet. Att vid enstaka tillfällen tillåta konfessionella
            inslag är inte att äventyra det. Men givetvis ska ingen elev tvingas
            medverka vid skolavslutningar i kyrkan.
          </note>
          <note>
            Det är lite av en paradox att vi förra veckan firade vår statschefs
            70 ‑ årsdag med gudstjänst, böner, psalmsång och välsignelse,
            och då nummer två i vårt statsskick, nämligen vår egen talman,
            uppmanade oss att prisa Gud med trumma och cymbal i kyrkan, samtidigt
            som vi i denna kammare måste tydliggöra att vi på en skolavslutning
            kan få tillåtelse att sjunga alla verser av våra mest älskade
            psalmer även om ordet Gud finns med och att vi får göra det i
            kyrkan.
          </note>
          <note>
            Den nya lagen kommer att överensstämma med den praxis som redan
            råder i skolorna med den skillnaden att skolledare och lärare
            vet att de har lagstöd för det de redan gör.
          </note>
          <note>
            Herr talman! Jag vill lyfta fram värdet av fler vuxna i skolan,
            dels för att lärare ska få ägna sig åt det som de är utbildade
            för, nämligen under ­ visning, dels för att barn och ungdomar
            i dag har ett stort behov av stöd i olika situationer som inte
            direkt kan härledas till själva undervisnings ­ situationen. Fler
            vuxna i skolan kan ge avlastning i klassrummen, och de kan vara
            i korridorer och på skolgården under rasterna. Det civila sam
            ­ hället skulle också kunna tillåtas bidra mer till att skapa
            en tryggare skol ­ miljö. Det finns många olika koncept för detta.
            Det finns inget hinder för att skolorna redan i dag anställer
            så kallade lärarassistenter. Vi kristdemo ­ krater har länge fört
            fram konceptet med klassmorfar. Det väsentliga är att skolan hittar
            en modell som avlastar lärarna, så att de kan fokusera på att
            vara lärare, samtidigt som man upprätthåller en trygg miljö i
            skolan för samtliga elever.
          </note>
          <note>
            Herr talman! I nuläget riktar skollagen krav på rektor och huvudman
            när det gäller ansvar för god arbetsmiljö och trygghet, men inte
            på elever och vårdnadshavare. Vi kristdemokrater anser att det
            behöver tydliggöras vilket ansvar eleverna, och vårdnadshavarna,
            har för att skolans ordningsregler respekteras. Arbetsmiljölagen
            gäller även skolan. Där framgår att arbetsgivare och arbetstagare
            gemensamt ska verka för att åstadkomma en god arbetsmiljö. Arbetsmiljölagen
            tar huvudsakligen sikte på den fysiska arbetsmiljön och åtgärder
            för att minska risker för olyckor i exempelvis slöjd-, idrotts-
            och kemiundervisning eller i samband med praktik. För att tydliggöra
            elevernas ansvar för den fysiska miljön bör den som medvetet saboterar
            miljön delta i att återställa det som man har skadat.
          </note>
          <note>
            I skollagen tydliggörs elevens rätt till trygghet, studiero och
            att inte bli utsatt för kränkande behandling. Det är ett lagkrav
            att rektor ska besluta om ordningsregler på varje skolenhet, och
            de ska utarbetas under medverkan av eleverna.
          </note>
          <note>
            I dessa ordningsregler bör det beskrivas vilka sanktioner som
            ska gälla för den elev som bryter mot dem. När en elev vid upprepade
            tillfällen och allvarligt bryter mot ordningsreglerna är det centralt
            att skolan och vårdnadshavaren samarbetar för att lösa problemen.
            För länge har utgångspunkten varit att varje problem som rör barn
            och unga ska lösas av skolan och lärarna. Föräldrarna har ansvar
            för sina barn även under skoltid, och detta borde på ett tydligare
            sätt framgå av skollagen.
          </note>
          <note>
            Herr talman! Ett gott ledarskap på en skola är helt avgörande
            för att man ska lyckas. Vi kristdemokrater anser att rektorsutbildningen
            bör öppnas för personer som ännu inte fått en rektorstjänst. Vi
            vill se en akademisk utbildning i pedagogiskt ledarskap som motsvarar
            dagens rektorsutbildning och Rektorslyftet. Även den som inte
            har tänkt bli rektor men exempelvis förstelärare bör kunna avsluta
            sin lärarutbildning med en sådan utbildning.
          </note>
          <note>
            Det bör inte vara ett krav att vara lärare för att gå denna utbildning
            eller för att anställas som rektor. Det kan vara positivt om chefer
            från annan verksamhet söker sig till rektorstjänster efter att
            först ha gått utbildningen i pedagogiskt ledarskap. Det är dock
            viktigt att rektor har en utbildning på en akademisk nivå som
            motsvarar den personalen man är satt att leda har. För att utveckla
            det pedagogiska ledarskapet har även den som fått en tjänst som
            rektor ett fortsatt behov av handledning. Det är därför av stor
            vikt att rektorer erbjuds återkommande handledning.
          </note>
          <note>
            Herr talman! Äntligen har vi kommit någonvart när det gäller
            digitalisering och extern rättning av nationella prov. Redan i
            Kristdemokraternas skolrapport från 2013 slog vi fast att nationella
            examinatorer skulle rätta de nationella proven för att skapa en
            mer likvärdig och mindre subjektiv bedömning. Dessutom ska resultaten
            på de nationella proven i större utsträckning överensstämma med
            de betyg eleverna får – detta för att dämpa betygsinflationen.
            Vi ser nu fram emot snabba beslut eftersom en utredning av frågan
            redan är klar.
          </note>
          <note>
            Herr talman! De undervisningsmetoder som används i skolan måste
            ha ett bättre stöd i forskning och utvärdering innan de introduceras.
            Det är ett stort problem att nya pedagogiska metoder och trender
            snabbt implemente ­ ras i verksamheten – metoder som inte alltid
            har stöd i vetenskap och be ­ prövad erfarenhet.
          </note>
          <note>
            Nu kommer det många bra tankar och idéer från Skolforskningsinstitutet
            som är värda att ta på största allvar. Det är krav såsom att bygga
            upp en professionsfakultet för lärar- och skolledarutbildningen
            med tillhörande forskarutbildning och forskningsresurser. För
            att få en bättre skola måste vi säkerställa att lärarna får en
            grundläggande fast forskningsbas. Särskilt den praktiknära forskningen
            är viktig i detta sammanhang.
          </note>
          <note>
            Naturligtvis står jag bakom alla Kristdemokraternas och Alliansens
            reservationer, men för tids vinnande yrkar jag bara bifall till
            reservationerna 8 och 43.
          </note>
          <note>
            (Applåder)
          </note>
          <note type="speaker">
            Anf. 133 HÅKAN BERGMAN (S):
          </note>
          <note>
            Herr talman! Att säga att svensk skola står inför stora utmaningar
            är knappast en överdrift.
          </note>
          <note>
            Vi behöver vända resultatutvecklingen inom flera ämnen. Vi behöver
            arbeta med tidigt stöd till elever både i grundskolans lägre stadier
            och i hela gymnasieskolan. Vi behöver stärka läraryrkets ställning,
            attraktivitet och professionalitet. Vi behöver framför allt säkra
            våra rektorers och skolledares tid, kompetens och möjligheter
            att fungera som pedagogiska ledare – och då glömde jag förskolecheferna,
            som också är ledare. Vi behöver även arbeta mer med ordning och
            studiero i skolan.
          </note>
          <note>
            Efter att ha besökt många skolor och kommuner och diskuterat
            med lärare, rektorer och skolpolitiker är min bild att problemen
            och utmaning ­ arna nu tas på mycket stort allvar i svensk skola.
            Det finns efter PISA-debatten ett tydligare fokus på resultat,
            tidiga insatser, kompetensutveck ­ ling och en utvecklad lärarroll.
            Det händer också mycket positivt just nu runt om i landets skolor.
          </note>
          <note>
            Riksdag och regering har hjälpt till med viktiga satsningar och
            beslut, som ett stort lågstadielyft och mer resurser till att
            anställa fler lärare, möjligheter att arbeta i mindre grupper
            och klasser samt tidiga insatser och stöd. Inom satsningen Samverkan
            för bästa skola sluts nu avtal om stöd såväl till skolor med låga
            resultat och tuffa förutsättningar som till kommuner som tar emot
            många nyanlända elever i sina skolor.
          </note>
          <note>
            Vi har en skola med många förtjänster, och det är viktigt att
            nämna även dem. Svenska elever trivs i skolan, och vi har som
            någon har nämnt många fantastiska lärare i vår skola. I vissa
            ämnen presterar svenska elever fortfarande mycket bra i internationella
            jämförelser. Elevers delaktighet och respekten för barn och ungdomar
            är hög i svensk skola jämfört med i många andra länder. Vi har
            även en lång tradition, vilket uttryckligen anges i våra läroplaner,
            av att utveckla elevers kritiska ifrågasättande och självständighet.
          </note>
          <note>
            Detta är styrkor i svensk skola, och jag tycker att vi ska värna
            dem. Men uppgiften blir att tackla svensk skolas utmaningar och
            samtidigt värna de styrkor vi kan se i det svenska utbildningssystemet.
            En utmaning för oss politiker här, och även för politiker långt
            ute i många kommuner, är att hitta balansen mellan vad som är
            viktigt att styra politiskt och vad som kan beslutas och skötas
            av lärare och skolledare själva i deras professionella roller
            ute i skolan. Det gäller att hitta den balansen, och jag är inte
            säker på att alla de förslag vi behandlar i detta betänkande klarar
            ut balansrollen på ett tillfredsställande sätt.
          </note>
          <note>
            Jag vill också kommentera några av de tillkännagivanden som föreslås
            i betänkandet. Jag tycker att det är lovvärt – och jag menar verkligen
            det – att oppositionen nu lyfter fram frågor om digitaliseringen
            av skolan. Det är en angelägen och viktig fråga. Att vi inte har
            hunnit längre med digitaliseringen av den svenska skolan och det
            svenska utbildningsväsendet beror dock knappast på den nu sittande
            regeringen.
          </note>
          <note>
            Snarare ska nog orsaken sökas i den brist på initiativ och agerande
            som alliansregeringen uppvisade i åtta år – och i det direkta
            ointresse, skulle jag vilja säga, som den förre utbildningsministern
            visade i dessa frågor. Fokus för honom låg nog mer på en återgång
            till en gammal skola och katederundervisning än på att stimulera
            en utveckling av digitalt lärande och pedagogik.
          </note>
          <note>
            Vad har då den nuvarande regeringen tagit för initiativ när det
            gäller digitalisering och utbildning? Några nämns i vår reservation.
            År 2015 gav regeringen Skolverket i uppdrag att dels ta fram en
            nationell it-strategi, dels utarbeta nationella skolutvecklingsprogram.
            I det ingick också att lämna förslag på hur kompetensen i skolan
            och it som pedagogiskt och administrativt verktyg skulle kunna
            utvecklas.
          </note>
          <note>
            I april detta år lämnade Skolverket förslag på en nationell strategi
            för skolans digitalisering, där kompetensutveckling av personal
            är en central del och där man även menar att det måste komma fortbildningsinsatser.
            I höst kommer Skolverket att erbjuda flera nya kompetensutvecklingsinsatser
            inom området skolutveckling. Det är fyra insatser med fokus på
            digitalisering och it för skolans personal, digitalt berättande,
            kritisk och säker nätanvändning, att leda och lära i tekniktäta
            klassrum samt att leda skolutvecklingsprocesser med fokus på digitalisering.
          </note>
          <note>
            Ett viktigt arbete med att lyfta upp den digitala kompetensen
            i skolan har äntligen inletts, och vi bör låta det arbetet komma
            igång. Utskottets förslag om att nu utreda frågan om att införa
            ett nationellt digitalt lärarlyft känns därför inte som den kanske
            mest aktuella insatsen just nu, utan det handlar om att se till
            att vi kan sjösätta den it-strategi som nu ska diskuteras och
            remissbehandlas och sedan lämnas till riksdagen.
          </note>
          <note>
            Jag skulle vilja säga någonting om den digitala externa rättningen
            av nationella prov, men talartiden har gått lite för långt. Jag
            får hänvisa till vår reservationstext i det ärendet.
          </note>
          <note>
            Avslutningsvis vill jag säga: Vi står bakom alla våra reservationer,
            och jag yrkar i likhet med Lena Hallengren bifall till reservation
            65.
          </note>
          <note>
            (Applåder)
          </note>
          <note>
            Anf. 134 ULRIKA CARLSSON i Skövde (C) replik:
          </note>
          <note>
            Herr talman! Jag kan knappt bärga mig. Det är klart att jag är
            nyfiken på digital rättning och ger möjlighet till lite mer tid
            att utveckla det.
          </note>
          <note>
            Men jag begärde egentligen replik när Håkan Bergman sa att ett
            digitalt lärarlyft inte skulle kunna ha någon funktion, om jag
            förstod det rätt. Det förvånar mig väldigt mycket. Jag är säker
            på att Håkan Bergman, som satt i riksdagen också förra mandatperioden,
            kommer ihåg när it-minister Anna-Karin Hatt lanserade ett digitalt
            lärarlyft och lyfte den frågan. Det är någonting som även den
            förra regeringen arbetade med på olika sätt. Sedan finns det alltid
            anledning att vara självkritisk och så vidare.
          </note>
          <note>
            Men det här blir svårt att förstå. Håkan Bergman nämner de fyra
            olika punkterna, som jag inte alls kan se någon anledning till
            att vara kritisk mot när det gäller den digitala strategi som
            man har tagit fram från Skolverkets sida, som är viktiga delar.
            Men då undrar jag varför man avfärdar ett digitalt lärarlyft på
            det sättet – det är ändå lärarna som ska arbeta med de delarna.
            Jag tycker snarare att man skulle välkomna satsningen på ett digitalt
            lärarlyft och se hur den som hand i handske skulle göra det möjligt
            att förverkliga de fyra olika punkterna.
          </note>
          <note>
            Jag vill att Håkan Bergman lite mer grundläggande beskriver på
            vilket sätt man ska kunna göra verkstad av de fyra punkterna om
            man inte ser att man också behöver göra en satsning på ett digitalt
            lärarlyft. Vi har ju förebilder från både det som denna regering
            jobbade med och det som den förra regeringen jobbade med i de
            så kallade lärarlyften, som har varit väldigt positiva.
          </note>
          <note>
            Jag blev lite förvånad över att Håkan Bergman bara avfärdar det
            på det här sättet. Jag skulle gärna vilja få ett ytterligare förtydligande.
          </note>
          <note type="speaker">
            Anf. 135 HÅKAN BERGMAN (S) replik:
          </note>
          <note>
            Herr talman! Tack för frågan, och tack för möjligheten att få
            utveckla mitt resonemang! Det var en missuppfattning. Jag avfärdar
            inte ett nationellt lärarlyft eller nationella insatser för att
            kompetensutveckla lärare när det gäller de här frågorna. Det gör
            vi inte heller i vår reservation.
          </note>
          <note>
            Vad vi säger i vår reservation är att det kanske inte är den
            insats som vi behöver utreda just nu, när Skolverket ha r redovisat
            sitt uppdrag på 180 sidor med både en vision och olika förslag
            till strategier och konkreta åtgärder som man tycker att vi nu
            behöver göra. Att då säga att vi tycker att vi ska starta en utredning
            om ett nationellt lärarlyft är kanske inte det som känns mest
            aktuellt just nu.
          </note>
          <note>
            Om vi vill få till stånd en digitalisering på allvar i den svenska
            skolan måste vi självklart arbeta med kompetensutvecklingsinsatser
            på flera olika plan. Skolverket pekar ut rektorerna som en väldigt
            strategisk grupp för att leda ett förändringsarbete i den svenska
            skolan i den riktningen. Det tror jag är bra.
          </note>
          <note>
            Men nu har vi äntligen en it-strategi presenterad, som handlar
            om skolan. Låt oss diskutera vilka insatser i den som man behöver
            utveckla och genomföra för att nå det här målet!
          </note>
          <note>
            Med förlov sagt: Det är mer än vad Jan Björklund lyckades prestera
            under sina åtta år på Utbildningsdepartementet. Det var det jag
            menade. Han var väldigt angelägen om att lägga över och bolla
            över frågan till kommuner och till huvudmän. Men staten skulle
            inte ha någon särskilt aktiv roll i det.
          </note>
          <note>
            Anf. 136 ULRIKA CARLSSON i Skövde (C) replik:
          </note>
          <note>
            Herr talman! Jag noterar att Håkan Bergman sparar digital rättning
            till den andra repliken. Du får chansen att utveckla det något
            mer där.
          </note>
          <note>
            När det gäller det digitala lärarlyftet handlar det om att kunna
            använda en modell. Det finns kritik mot den här strategin. Det
            har faktiskt funnits en del kritik som jag tänker att man noga
            lyssnar på, för det är väl ingen som tror att något någonsin är
            totalt fulländat. Det finns alltid möjligheter att utveckla på
            olika sätt.
          </note>
          <note>
            En del av kritiken mot den strategi som man har tagit fram handlar
            om att det inte blir så mycket verkstad. Det blir mycket möten.
            Man pratar om rektorer och andra som på något sätt är tillsammans.
            Jag har full respekt för det. Men att kunna använda ett koncept,
            som ett lärarlyft är, som är utarbetat skulle göra det möjligt
            att väldigt snabbt få större utdelning ute i skolan, så att man
            också får fart på den digitala utvecklingen.
          </note>
          <note>
            Vi ska väl båda erkänna att det finns fantastiska skolor som
            också där går före och utvecklar arbetssätt. Men man blir samtidigt
            beklämd när man besöker andra skolor som snarare använder it på
            ett ganska gammalmodigt sätt.
          </note>
          <note>
            Nu finns möjligheten för Håkan Bergman att ytterligare utveckla
            en del om den digitala rättningen. Men jag skulle också vilja
            höra något om det som är kopplat till den kritik som har framförts
            om att det inte blir så mycket verkstad utan att det blir möten.
            Det har vid något tillfälle kallats för en del snömos. Jag vill
            inte säga det. Men det skulle behöva få ett större genomslag.
          </note>
          <note type="speaker">
            Anf. 137 HÅKAN BERGMAN (S) replik:
          </note>
          <note>
            Herr talman! Tack för ytterligare frågor! Vi får se hur mycket
            jag hinner med.
          </note>
          <note>
            Skolverket presenterade sin rapport den 4 april. Utbildningsutskottet
            har ännu inte fått någon information om hur man har tänkt eller
            så. Beredningen har sannolikt inte heller kommit igång på något
            djupare plan i Regeringskansliet, tror jag.
          </note>
          <note>
            Jag tror att det kan finnas skäl till kritik och synpunkter.
            De ska välkomnas. Vi ska ju äntligen få en it-strategi för skolan
            som kan leda till praktiskt genomförbara resultat i skolorna.
            Jag menar att det i det måste ingå kompetensutvecklingsinsatser,
            i lyftform eller i andra former. Men det är inte det vi säger
            nej till. Vi säger nej till att just nu starta en ny utredning
            om ett nationellt lärarlyft. Det är det vi säger nej till. Men
            kompetensutvecklingsinsatser och en fortsatt diskussion kring
            it-strategin ska vi ha.
          </note>
          <note>
            När det gäller den andra frågan om digital och extern rättning
            av nationella prov är det precis så som jag tror att Lena Hallengren
            nämnde. Det har nyligen presenterats en ganska stor och omfattande
            utredning – vi har också fått en information i utbildningsutskottet
            – där man lyfter fram frågorna om digitalisering av nationella
            prov och möjlighet till en mer likvärdig bedömning genom extern
            rättning.
          </note>
          <note>
            Man föreslår en försöksverksamhet. Vi får se vad remissinstanserna
            säger om det och vad man slutligen landar i. Men resonemangen
            om att en digitalisering av prov bör ske stegvis och ges tillräckligt
            med tid innan man låter det bli fullt utbyggt delar vi med utredaren.
            Vi tror att man ska kunna ta det här i etapper.
          </note>
          <note type="speaker">
            Anf. 138 ERIK BENGTZBOE (M):
          </note>
          <note>
            Herr talman! Låt mig inledningsvis yrka bifall till Alliansens
            reserva ­ tioner 8 och 49. Vi står självfallet bakom även övriga
            förslag i betänkandet.
          </note>
          <note>
            Utbildningsutskottets betänkande UbU14 är sannerligen ett brett
            dokument, och i dag har vi diskuterat allt från skolavslutningar
            till kompetensutveckling för lärare. Sammantaget är det dock så
            att vi i dag, framför allt med de tillkännagivanden som Alliansen
            har fått igenom, tar ett par små steg mot att forma en bättre
            skola med mer kunskapsfokus för framtiden.
          </note>
          <note>
            Herr talman! Få saker som vi tar ställning till i den här kammaren
            har en så betydande påverkan på människors liv som de beslut vi
            fattar om utbildning. Det är med en god utbildning för alla som
            vi skapar livschanser för människor. Det är så vi ger människor
            möjlighet att fatta egna beslut, stå på egna ben och själva vara
            med och forma det samhälle som de i framtiden ska leva i. Det
            löfte och de avtal som vi som samhälle sluter med varandra, mellan
            individer och mellan stat och medborgare, om att ge varje barn
            en g od och bra utbildning är viktiga .
          </note>
          <note>
            Tyvärr är det ett löfte som politiken har haft svårt att hålla
            sin del av. I över 30 år har vi sett fallande kunskapsresultat
            i Sverige, detta till följd av en skola som inte prioriterat kunskap
            utan som framför allt av politiken skickats ut på, i blandad utsträckning,
            hedervärda uppdrag som styrt skolan bort från det som borde vara
            dess mål.
          </note>
          <note>
            Alliansregeringen inledde delvis en ny resa för Sverige under
            våra år, där skolan skulle tillbaka till ett tydligt fokus: att
            förmedla kunskap och färdigheter. Stora satsningar på fortbildning
            av lärare, ny lärarutbildning och utökad undervisningstid är några
            viktiga steg som togs på vägen och som riksdagen nu uppenbarligen
            vill se mer av – detta tack vare tuffa prio ­ riteringar när vi,
            trots en historisk finanskris, kunde höja anslagen till sko ­
            lan, behålla lärartätheten och dessutom ge varenda lärare en hel
            extra må ­ nadslön tack vare ett jobbskatteavdrag.
          </note>
          <note>
            Vi har dock mycket kvar att göra för att garantera att varje
            elev får den start på livet som man förtjänar. Det är det vi bör
            prioritera i stället för att ge oss ut på en hetsjakt på de hundratusentals
            elever som har valt att gå i friskolor. Vad vi behöver är inte
            gnäll över det; det vi behöver är mer undervisning, bättre lärare
            och tydligare kunskapsfokus.
          </note>
          <note>
            Herr talman! Ett av de områden vi ska diskutera här i dag är
            vikten av idrott och hälsa i skolan. Jag, och många med mig, har
            säkert väldigt blandade minnen från skolidrotten, omklädningsrum
            och mer och mindre väl valda tävlingsmoment för tolvåringar.
          </note>
          <note>
            Sanningen är att de senaste 20 åren har mängden idrott i svenska
            skolan minskat. Om detta kan man ha olika personliga uppfattningar.
            Man kan tycka att idrott är ett trevligt eller ett mindre trevligt
            inslag i en skoldag. Men det finns starka skäl att tro att det
            faktiskt har en påverkan också på de skolresultat vi ser under
            samma tid.
          </note>
          <note>
            Erfarenheten runt om i världen, bland annat svenska erfarenheter
            från Bunkefloprojektet men inte bara därifrån, påvisar tydligt
            hur fysisk aktivitet inte bara bidrar till en hälsosam livsstil
            utan också bidrar till förbättrade skolresultat. Med rätt använd
            fysisk aktivitet förbättrar vi förutsättningarna för inlärning.
            Klassrummen blir lugnare, och eleverna blir mer mottagliga för
            undervisning.
          </note>
          <note>
            Det tillhör redan i dag skolans uppgift att se till att eleverna
            har tillgång till fysisk aktivitet dagligen. I realiteten vet
            vi dock att det är någonting som används i begränsad utsträckning
            och inte riktigt i den utsträckning som skulle vara möjlig.
          </note>
          <note>
            Det är enligt min och mina partivänners mening inte riksdagens
            uppgift att i detalj reglera hur skolledning och lärare väljer
            att sätta ihop sin undervisning. Men det är riksdagens uppgift
            att sätta ramarna för uppdraget och för prioriteringarna.
          </note>
          <note>
            Det är därför glädjande att riksdagen i morgon – för vi har dragit
            ut på debatten i dag – kan ta ställning för att utöka skolidrotten
            från 500 till 600 timmar. Det är en utökning med 20 procent, och
            det är ett första steg för att ge skolan en möjlighet och ett
            verktyg att arbeta aktivt med idrotten för att höja skolresultaten.
          </note>
          <note>
            Det är nämligen det, mina vänner, som jag tycker bör stå i fokus
            i utbildningspolitiken. Man kan tycka att det är tråkigt att inte
            alla väljer att lägga sin energi och fokusera på höjda skolresultat,
            för det är där, mina vänner, som vi behövs allra mest.
          </note>
          <note>
            (Applåder)
          </note>
          <note type="speaker">
            Anf. 139 DANIEL RIAZAT (V) replik:
          </note>
          <note>
            Herr talman! Det var intressant att lyssna på Erik Bengtzboe
            när han talade om hur resultaten har fallit de senaste 30 åren
            och också beskyllde oss på den andra sidan för att vi alltid gnäller
            på friskolor etcetera.
          </note>
          <note>
            Jag skulle vilja börja med den första delen. Det är ju så att
            av de fyra senaste läroplanerna som har utfärdats i Sverige har
            Moderaterna varit med och tagit fram tre. Om det finns brister
            i dessa läroplaner måste ju Moderaterna i så fall också vara med
            och ta sitt ansvar i stället för att lägga över det på övriga
            som till och med har haft synpunkter på dessa läroplaner.
          </note>
          <note>
            När det handlar om fristående aktörer och friskolor håller det
            inte läng ­ re att Moderaterna och allianspartierna endast kommer
            med osanningar kring vad vi på den rödgröna sidan tycker och tänker.
            Ingen av våra representanter – varken från Vänsterpartiet, som
            har varit tydliga i flera år kring den här frågan och gått ett
            steg längre, eller från regeringspartierna i utbildningsutskottet
            – har någonsin talat illa om alla fristående aktörer generellt.
            Vi har aldrig i denna kammare sagt att alla fristående skolor
            är dåliga och inte fungerar.
          </note>
          <note>
            Det vi har talat om är ett system som inte fungerar, när försäljning
            av kläder likställs med att bedriva en skola, det vill säga kommersialisering.
            Vi anser inte att det ska råda samma principer för att sälja kläder,
            eller för den delen mjukglass, som för att bedriva skolverksamhet.
            Tycker Moderaterna att det är konstigt? Ja, tydligen. Då får ni
            helt enkelt tycka så, men faktum är att vi anser att skattepengarna
            ska gå till det som de är avsedda för.
          </note>
          <note type="speaker">
            Anf. 140 ERIK BENGTZBOE (M) replik:
          </note>
          <note>
            Herr talman! Tack, Daniel Riazat, för frågorna! Först och främst
            har vi frågan om vem det egentligen är som bär ansvaret för var
            svensk skola är i dag och vilka det är som rimligen borde ta ansvar
            för att svensk skola går i rätt riktning.
          </note>
          <note>
            Det ärliga svaret är att vi alla måste ta det ansvaret. Vänsterpartiet
            har historiskt sett väldigt liten skuld i hur saker och ting har
            utvecklats i faktiska beslut eftersom de aldrig någonsin har fått
            ingå i en regering och aldrig någonsin fått något reellt inflytande
            över Utbildningsdepartementet – undantaget via sina proxies i
            väldigt vänstervridna socialdemokrater från olika tider.
          </note>
          <note>
            Det är absolut så att Moderaterna har varit delaktiga i många
            av de läroplaner som har tagits fram. Vissa saker har blivit bra.
            Allt i svensk skola är inte dåligt. Men vissa saker blir inte
            heller som man har tänkt sig. Betyder det att man ska ge upp?
            Betyder det att man ska ge upp sina planer på att göra skolan
            bättre? Nej, allas vår uppgift som folkvalda är att lära av erfarenheter,
            titta framåt och fundera på vad vi behöver ändra och vad vi behöver
            göra bättre.
          </note>
          <note>
            Moderaterna tänker aldrig någonsin ge upp den viljan. Vi tänker
            aldrig någonsin ge upp kampen för att se till alla svenska skolelever
            får en bra skolgång. Ibland kommer det att bli fel. Det kommer
            delvis och bitvis att vara vårt fel. Det kommer delvis att vara
            andra partiers fel. Vi tänker korrigera de felen oavsett vem det
            är som ställer till med felen. Det är att ta ansvar.
          </note>
          <note>
            När vi kommer till friskolorna, herr talman, är det inte så att
            jag anklagar Daniel Riazat och Vänsterpartiet för att säga att
            de alltid hatar alla friskolor. Det är helt korrekt. Det gör de
            inte. Men resultatet av deras politik blir en urholkning av det
            fria skolvalet. Det blir en urholkning av systemet med friskolor
            som leder åter till likriktning, som leder till ett samhälle där
            politiker får mer makt, där människor får mindre makt och där
            vi får se en sämre kunskapsutveckling. Dit vill inte vi.
          </note>
          <note type="speaker">
            Anf. 141 DANIEL RIAZAT (V) replik:
          </note>
          <note>
            Herr talman! Jag kan konstatera att Erik Bengtzboe genom en del
            retoriska knep fortsätter att skylla ifrån sig. Läroplanerna är
            ett exempel, men det finns också ett antal andra reformer som
            har genomförts under 90-talet. Där kan vi i Vänsterpartiet själva
            erkänna att vi har ändrat oss i frågan om kommunaliseringen av
            den svenska skolan.
          </note>
          <note>
            När det kommer rapport efter rapport och forskningsresultat efter
            forskningsresultat som visar att det fria skolvalet ökar segregationen,
            som visar att fristående aktörer inte har lett till att alla skolor
            har höjt sin kunskapsnivå, är det kanske dags att Moderaterna
            börjar lyssna på det. Man ska inte enbart med hjälp av retoriska
            knep på något sätt försöka komma undan varför man egentligen ställer
            sig bakom alla dessa giriga aktörer som utgörs av riskkapitalbolag
            och andra storföretag. Det skulle vara fint om Moderaterna kunde
            stå upp för den egentliga anledningen.
          </note>
          <note>
            Det handlar inte om något slags mångfald. Det handlar inte om
            att se till att alla elever har tillgång till så bra skolor som
            möjligt. Det handlar helt enkelt om att Moderaterna anser att
            vissa företag ska få styra politiken i stället för tvärtom. Så
            ser inte jag på politiken.
          </note>
          <note>
            När det kommer till det fria skolvalet är det tydligt. Det finns
            många aktörer, däribland Skolverkets generaldirektör. Om Moderaterna
            anser att generaldirektören för Skolverket har fel, precis som
            alla andra instanser, får man också tydligt meddela det. Det fria
            skolvalet leder till större segregation, men det är självklart
            bättre för de vinstdrivande aktörerna efter ­ som de kan fortsätta
            att roffa åt sig.
          </note>
          <note type="speaker">
            Anf. 142 ERIK BENGTZBOE (M) replik:
          </note>
          <note>
            Herr talman! Jag noterar att det tidigare fanns en politisk företrädare
            i talarstolen som pratade om ideologisk låsning när det gäller
            friskolor. Jag kan konstatera att den nuvarande vänstermajoriteten
            försöker ge sig på en ideologisk blåsning av det svenska folket
            när det gäller friskolor.
          </note>
          <note>
            Ni har rätt till er uppfattning, men ni kan inte tillskriva mig
            vad jag tycker om friskolor och varför. Friskolorna är viktiga
            för att erbjuda mång ­ fald, men framför allt för att flytta makt
            från dig och mig till svenska skol ­ elever och svenska föräldrar.
            Det är de som vet bäst vad som passar dem. Det är de som vet bäst
            vilka skolor deras barn bör gå i eller de själva bör gå i. Det
            är ingenting som i onödan ska dissekeras och styras via pennstreck
            från ett stadshus eller en riksdag. Det handlar om makten ska
            ligga i riksdagsval eller om makten ska ligga hos människor –
            ingenting annat.
          </note>
          <note>
            Jag noterar också att Skolverket har varit kritiskt och haft
            mycket åsikter när det gäller skolsegregation. Jag noterar också
            att Skolverket har backat från det man sa om friskolor. Man har
            konstaterat att man inte längre ser att det finns en segregation
            på grund av friskolor men att det finns en risk. Den risken måste
            vi alla hantera, men vi ser inte att utvecklingen har gått i den
            riktningen.
          </note>
          <note>
            IFAU, Institutet för arbetsmarknads- och utbildningspolitisk
            utvärdering, har konstaterat att friskolorna har lett till bättre
            resultat i friskolorna, för svenska skolelever och i de kommunala
            skolorna. Lärarfacken har konstaterat att de leder till höjda
            löner. Vi kan också konstatera att de har nöjdare medarbetare
            än de kommunala skolorna, och de har dessutom nöjdare elever.
          </note>
          <note>
            Det är helt korrekt att det finns en pådriven segregation på
            grund av friskolor. Det beror på hur friskolesystemet ser ut eftersom
            alla inte får chansen att ta del av det. Genom att se till att
            alla får chansen att ta del av det kan vi motverka segregationen.
            Det Vänsterpartiet i stället föreslår är att vi ska ta bort det
            medlet, den makten, från medborgarna och från politiken. Det Vänsterpartiet
            i realiteten gör är att stå handfallet helt utan möjlighet att
            motverka segregation.
          </note>
          <note type="speaker">
            Anf. 143 MARIA STOCKHAUS (M):
          </note>
          <note>
            Herr talman! Jag börjar med att precis som övriga alliansledamöter
            yrka bifall till reservationerna 8 och 49. Vi står naturligtvis
            bakom Moderaternas övriga reservationer i betänkandet.
          </note>
          <note>
            Mycket har sagts i debatten om skolväsendet, och jag kommer här
            i slutet att fokusera på två av de tillkännagivanden som en majoritet
            i utbildningsutskottet beslutat om och som jag hoppas går igenom
            även här i kammaren. Båda handlar om skolans digitalisering.
          </note>
          <note>
            Skolverket lade nyligen fram en rapport om it-användningen och
            it-kompetensen i skolan. Tillgången till it-utrustning har ökat
            kraftigt sedan 2012 , när det senast gjordes en motsvarande undersökning.
            I grundskolan går i dag tre datorer eller surfplattor per elev,
            och i gymnasieskolan är relationen en till en. Fler elever har
            också tillgång till en personlig dator eller surfplatta. Det rör
            sig om ca 25 procent av eleverna i grundskolan. It-användningen
            ökar också. Både lärare och elever i Skolverkets undersökning
            uppger att de använder it i större utsträckning än 2012. Användningen
            begränsar sig dock oftast till att söka information, skriva texter
            och göra presentationer. It skulle kunna betyda så mycket mer;
            att utveckla pedagogiken och ge elever bättre förutsättningar
            att klara skolan. Men det förutsätter att lärarna har den kompetens
            som behövs för att utnyttja teknikens villkor.
          </note>
          <note>
            I alliansregeringens examensmål för en nyare lärarutbildning
            finns mål för digital kompetens. Det är något som behöver följas
            upp. Jag är inte så säker på att alla lärosäten lever upp till
            de examensmålen. Skolverkets kartläggning visar också att lärarna
            har stora behov av kompetensutveck ­ ling. Till exempel 30 procent
            av lärarna i grundskolan anser att de behöver kompetensutveckling
            i att använda ett e-postprogram.
          </note>
          <note>
            Herr talman! Huvudmännen har gjort stora investeringar i infrastruktur.
            Nu behöver staten stötta med kompetensutveckling. Därför är det
            viktigt att fortbildningssatsningen som det ena tillkännagivandet
            handlar om kommer till stånd nu. Vi kan inte vänta på en behandling
            av hela den digitala strategin innan satsningen kommer på plats.
          </note>
          <note>
            Det andra tillkännagivandet handlar om digitala nationella prov
            med extern rättning. Det handlar om att utnyttja tekniken i sig,
            bättre rättssäkerhet för eleverna och inte minst mindre administration
            för lärarna. I utredningen om nationella prov som lades fram nyligen
            föreslås att digitala nationella prov ska införas från år 2022.
            Det ligger långt bort. Tekniken finns. Det finns faktiskt svenska
            företag som har utvecklat applikationer som i dag används för
            att genomföra nationella prov i till exempel delar av Australien.
          </note>
          <note>
            Det är svårt att förstå vad som ska behöva ta så lång tid. Därför
            är tillkännagivandet om digitala nationella prov med extern rättning
            en markering mot regeringen att skyndsamt ta fram ett förslag
            i frågan. Det är oerhört viktigt för att minska lärarnas arbetsbelastning.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 maj.)
          </note>
          <note>
            § 15 Beskattning av företag, kapital och fastighet (förnyad behandling)
          </note>
          <note>
            Skatteutskottets betänkande 2015/16:SkU29
          </note>
          <note>
            Beskattning av företag, kapital och fastighet (förnyad behandling)
          </note>
          <note>
            föredrogs.
          </note>
          <note type="speaker">
            Anf. 144 PER ÅSLING (C):
          </note>
          <note>
            Herr talman! Dagens debatt handlar om förutsättningar för jobb,
            företagande och tillväxt i hela landet.
          </note>
          <note>
            Svensk ekonomi är beroende såväl av företag inom traditionella
            bran ­ scher som av innovativa tillväxtföretag. Våra företag och
            entreprenörer har lyft Sverige även i en tid när andra länder
            krisar. Den globaliserade världen med tilltagande konkurrenstryck
            och behov av fler och växande företag är tre orsaker som motiverar
            att Sverige behöver ett gynnsamt företagsklimat som uppmuntrar
            till entreprenörskap och innovationer. Det är ytterst angeläget
            att regler kontinuerligt ses över och förbättras.
          </note>
          <note>
            Herr talman! Totalt står uppåt 100 000 småföretag med en halv
            miljon anställda inför ett generationsskifte fram till 2020. Var
            t tredje småföretag inom industrin står inför ägarbyte när de
            gamla ägarna går i pension. Det kan vara svårt att hitta nya ägare.
            Många småföretag hotas av nedläggning när ingen vill eller kan
            ta över.
          </note>
          <note>
            Alliansregeringen tillsatte våren 2014 en särskild utredare med
            upp ­ drag att se över reglerna för beskattning vid ägarskifte
            i fåmansbolag och göra dem mer ändamålsenliga. Tyvärr har den
            nuvarande regeringen änd ­ rat utredningens direktiv med uppenbar
            risk att den skattemässiga situatio ­ nen för ägarna och bolagen
            försämras. Regeringen har faktiskt ändrat hela syftet med utredningen.
            I stället för att utveckla befintliga regler för att främja jobb,
            företagande och tillväxt verkar det som att regeringen vill göra
            det svårare för jobbskaparna.
          </note>
          <note>
            Herr talman! Det finns skäl att se över fåmansbolagsreglerna
            för att återigen ha fokus på förbättrade villkor för jobb, tillväxt
            och entreprenörskap. Utredningens ursprungliga uppdrag måste därför
            värnas. Det är också det som vi från Alliansens sida föreslår.
          </note>
          <note>
            Herr talman! Vi behöver fler jobb på landsbygden och en hållbar
            utveckling i hela landet. Skogen och jobben i skogen spelar här
            en avgörande roll.
          </note>
          <note>
            En stor fördel med den svenska skogspolitiken har varit de övergripande
            principer som regelverken bygger på. Dessa regelverk har varit
            stabila och långsiktiga i många avseenden.
          </note>
          <note>
            Skogen är en av de viktigaste naturresurser vi har i Sverige.
            Skogen står för ca 120 miljarder i exportvärde, och skogsindustrin
            med underleverantörer sysselsätter runt 175 000 personer. Det
            är därför en självklarhet att skogsnäringen, liksom övrigt näringsliv,
            behöver bättre förutsättningar och inte sämre.
          </note>
          <note>
            Skogen är inte bara viktig för den svenska ekonomin. Skogen som
            förnybar resurs är viktig för att komma till rätta med klimatproblemen
            och för att åstadkomma en långsiktigt hållbar samhällsutveckling.
            Skogen, liksom alla gröna näringar, spelar en avgörande roll för
            den gröna omställningen och för tillväxten såväl lokalt och nationellt
            som globalt.
          </note>
          <note>
            Herr talman! Den statliga utredningen Förenklade skatteregler
            ( SOU 2014:68) föreslog att bland annat skogskonton och skogsskadekonton
            ska fasas ut.
          </note>
          <note>
            Det är dock av fortsatt stor betydelse för den enskilde skogsägaren
            att på ett rimligt sätt kunna bruka sin skog och på så sätt ta
            vara på den ekonomiska utdelning man varit med och byggt upp under
            flera decennier. En försämrad möjlighet till ekonomisk utjämning
            mellan åren skulle vara förödande för skogsägares engagemang och
            det naturvårdande arbete de bedriver.
          </note>
          <note>
            Nämnda utredning föreslår även införande av ett miljöanpassat
            skogsavdrag. Dagens skogsavdragsregler vid rationaliseringsförvärv
            föreslås bli generella. Detta väntas leda till högre tillväxt
            eftersom avverkningar fortsättningsvis kan ske på ett mer skogsekonomiskt
            sätt, då den yngre delen av den avverkningsmogna skogen i normalfallet
            kan förväntas få stå kvar under den mest intensiva tillväxtperioden
            i stället för att avverkas av skatteskäl.
          </note>
          <note>
            Förslaget innebär förutom förenklingsvinster även positiva effekter
            för miljö- och produktionsmålen inom skogspolitiken. Ett skyndsamt
            genomförande av detta förslag skulle vara positivt för såväl miljövården
            som skogsbruket och den exportintensiva skogsindustrin.
          </note>
          <note>
            Centerpartiet anser att förslaget kan frikopplas från utredningens
            förslag i övrigt. Det skulle därmed kunna behandlas med förtur.
          </note>
          <note>
            Herr talman! Dagens debatt gäller bland annat beskattning av
            och regler för företag. Låt mig göra en historisk exposé över
            genomförda alliansreformer på området:
          </note>
          <note>
            Vi införde investeraravdrag som gör det mer attraktivt för privatpersoner
            att investera i små och nya företag.
          </note>
          <note>
            Vi sänkte arbetsgivaravgifterna, både generellt och riktat.
          </note>
          <note>
            Vi skapade regler som förhindrar aggressiv skatteplanering via
            så kallade räntesnurror.
          </note>
          <note>
            Vi slopade revisionsplikten för de minsta företagen och minskade
            därmed den administrativa bördan.
          </note>
          <note>
            Vi skapade ”en dörr in”, som innebär att företagare endast behöver
            lämna uppgifter en gång till ett ställe.
          </note>
          <note>
            Herr talman! Politiken ska göra det enklare att starta och driva
            företag och att anställa. Jag vill därför yrka bifall till Alliansens
            reservation 5.
          </note>
          <note type="speaker">
            Anf. 145 ULF BERG (M):
          </note>
          <note>
            Herr talman! Det är alltid trevligt att gå upp som nummer två,
            då den föregående talaren har sagt i stort sett det man hade tänkt
            säga. Ni får helt enkelt en annan vinkel.
          </note>
          <note>
            Jag ska börja med det formella – att jag yrkar bifall till reservationerna
            5 och 6. Jag står naturligtvis bakom reservation 4 men yrkar inte
            bifall till den. På övriga punkter yrkar jag bifall till förslaget
            i betänkandet.
          </note>
          <note>
            Låt mig börja med skogskontot, som är en viktig del. Precis som
            Per Åsling sa har en utredning föreslagit att det ska tas bort.
            Jag har diskuterat frågan, dels i en skriftlig fråga och dels
            i en interpellationsdebatt med finansministern, och jag tycker
            ändå att jag får ganska positiva svar från Finansdepartementet.
          </note>
          <note>
            Det är klart att finansministern väl känner till de mycket speciella
            för ­ hållanden som råder för skogen. Normalt sett skördar man
            den efter 70− 80 år – kanske lite längre tid norrut och kortare
            söderut. Det blir ju väldigt speciellt. Vi har också sett några
            gånger i samband med stormar eller skogsbränder att man får gå
            in och göra speciallösningar för att klara det här över tid. Därför
            är skogskontot definitivt något som vi tycker ska vara kvar –
            i vart fall den funktionen så att man kan sprida inkomsterna.
          </note>
          <note>
            Jag tycker att Per Åsling på ett bra sätt har visat vad som kan
            hända. Vi vill naturligtvis inte ha en ordning där det blir ganska
            små hyggen, täta transporter med skördare och skotare och kanske
            sämre återbeskogning i och med att hyggena blir mindre om man
            av skatteskäl försöker sprida ut inkomsterna på det sättet.
          </note>
          <note>
            Är det något vi behöver är det ett rationellt skogsbruk. Det
            står för 120 − 130 miljarder kronor av våra exportintäkter, så
            nationalekonomiskt är det otroligt viktigt.
          </note>
          <note>
            Många av oss i den här kammaren är säkert politiskt överens om
            att skogen också kan bidra till mer och bättre omvandling. Vi
            talar mycket om den gröna atomen, och det är många produkter på
            väg fram som förhoppningsvis kan ha sin grund i skogen. Det ser
            vi väldigt positivt på.
          </note>
          <note>
            När det gäller det här betänkandet, herr talman, tycker att jag
            att ”företag och kapital” låter mycket bättre än en proposition
            vi fick: Staten och kapitalet . Då kan det gå lite rysningar hos
            mig.
          </note>
          <note>
            Ska man ha tillväxt är vi ganska överens om att det behövs arbete
            och kapital. Men det man har börjat prata mer och mer om är att
            man också behöver kunskapskapital. Därför är det här ett väldigt
            viktigt betänkande. Vi står helt bakom ägarbyten och liknande
            för att få företagen att drivas vidare och att man gör det på
            ett sådant sätt att kapitalet kan fortsätta arbeta för att skapa
            jobb. Att skapa jobb är ju precis vad som behövs, och det är ofta
            företagare som gör det.
          </note>
          <note>
            Jag roade mig med att ställa en fråga till riksdagens utredningstjänst
            om hur det ser ut med dem som i dag försörjs av sociala ersättningar
            och bidrag. Man kan konstatera att i Sverige 2015 är det 14,3
            procent som står utanför.
          </note>
          <note>
            Därmed står det helt klart oss att vi behöver fler jobb. Vi behöver
            fler företagare, och vi behöver företag som kan expandera. För
            att ta toppen och botten ser det mest gynnsamt ut i Stockholm
            med 10,9 procent. I Gävleborg ser det som mörkast ut med 8,7 procent.
            Utanförskapet ska ju på olika sätt bekämpas, och det bästa sättet
            är att företagare kan erbjuda jobb.
          </note>
          <note>
            Då är det viktigt, det som vi har framhållit i våra reservationer
            – dels i alliansformat och dels i moderat version – om generationsskiften
            i fåmansbolag. Här är det viktigt att man inte går fel väg och
            till exempel, som Per Åsling var inne på, ger tilläggsdirektiv
            till en utredning som gör att saker och ting blir svårare.
          </note>
          <note>
            Något som förvånar mig ganska ofta är synen på företagare. Det
            är sällan jag tycker att man i debatten ser företagarna som jobbskaparna.
            Man börjar snarare fundera på om man ska se över skatteregler
            och annat. Det är väldigt underligt.
          </note>
          <note>
            När Skatteverket för många år sedan gjorde sin skattefelskarta,
            vad gjorde man då med en elektriker som var anställd men jobbade
            svart? Jo, i statistiken blev han företagare. Det är ju ofta en
            han, men det kan naturligtvis även vara en hon. Det är intressant
            hur staten kan göra den tolkningen. Varför tolkade man det då
            så? Jo, man menade att eftersom han jobbade svart borde han ha
            varit företagare, för det var ju inget anställningsförhållande!
            Statistiken blev alltså fullständigt skev i den bemärkelsen.
          </note>
          <note>
            Det är hög tid att vi nu ser detta på ett helt annat sätt, så
            att företagarna kan ha en bra jordmån att växa i. Sedan kommer
            det alltid att finnas företag som missköter sig. Då ska vi ha
            ordning och reda på hur vi handlägger det.
          </note>
          <note>
            Det kommer att vara företag som går under för att man inte hade
            en tillräckligt bra företagsidé eller för att den man hade har
            gått ur tiden. Men det är viktigt att det hela tiden startas nya.
          </note>
          <note>
            Investeringssparkonton nämns något i betänkandet. Det har faktiskt
            blivit väldigt bra, även om skatten nu har gått upp lite. Det
            är en väldigt bra sparform som alliansregeringen under sin tid
            sjösatte. Om jag har fått korrekta uppgifter är fondförmögenheten
            på investeringssparkonton nu uppe i 203 miljarder. Det är naturligtvis
            väldigt bra att vi då har fått ett system där man kan ha ett sparande
            och betala skatt direkt. Vi kan jämföra det med pensionssparande,
            som många av oss sysselsatte sig med. Där fick man göra avdrag,
            men det var en uppskjuten beskattning. Man fick dra av när man
            sparade, och sedan fick man skatta när man tog ut pension. Jag
            tycker att det i grunden är bra om man kan låta bli att skjuta
            skatten på framtiden.
          </note>
          <note>
            Herr talman! Jag tänkte inte försöka dra ut på tiden, för jag
            vet att min meddebattör, som just kom in, har sett till sina barn,
            som är här eftersom debatten har dragit ut på tiden. Med hänsyn
            till barnpassningen får vi väl eventuellt ta en kortare dialog
            efter ditt anförande. Välkommen in i debatten!
          </note>
          <note type="speaker">
            Anf. 146 ANNA HAGWALL (SD):
          </note>
          <note>
            Herr talman! Betänkandet som behandlar allmänna motioner om företag,
            kapital och fastigheter har dragit ut på tiden så mycket att vi
            har hunnit bekanta oss med regeringens budgetförslag för våren
            och de reformer som aviserades i samband med det. Enligt Magdalena
            Andersson och regering ­ en går det jättebra för Sverige. Statsministern
            har uttalat i Financial Times att det är surrealistiskt att medborgarna
            oroar sig när allt är på rätt väg med nationen. Många i det här
            huset har uppenbarligen inte någon känsla av att kris råder. Landets
            produktionsapparat håller på att ställas om till ännu mer välfärds-
            och omhändertagandeproduktion, mer social omsorg och mer bidragsvolymer.
          </note>
          <note>
            Man kan gott säga att den överväldigande delen av den ekonomiska
            politiken går ut på att försöka lösa problemen på grund av att
            hundratusentals människor har kommit till vårt land, vilket vi
            egentligen inte har vare sig plats eller råd med. Då har jag bara
            nämnt den ekonomiska delen av saken. Sverigedemokraterna har länge
            varnat för de utmaningar som den förda politiken för med sig.
            I bästa fall har regeringen och övriga partier slagit dövörat
            till. I värsta fall har man kastat ur sig olika sorters invektiv.
          </note>
          <note>
            Faktabaserad eller konstruktiv kritik finns det ingen plats för
            i den vilsna politi ska vardagen i Sverige. D ärför är min förhoppning
            att våra förslag i vårbudgetmotionen beaktas och att kloka och
            nödvändiga reformer stöds för vårt lands bästa. Utan en lösning
            på migrations- och integrationsfrågorna finns det inget utrymme
            för andra nödvändiga reformer för skola, vård, landsbygd, industri
            och många andra områden.
          </note>
          <note>
            Om vi nu enbart berör de sakområden som utskottet behandlar kan
            vi konstatera att skattehöjningar har införts och att mer höjningar
            är att vänta. Regeringen finkammar varje vrå för att hitta resurser
            till finansieringen av massinvandringen. Vi har sett skattehöjningar
            på bensin och diesel. RUT- och ROT-systemen urholkas. Allt detta
            leder till ökade kostnader och minskad sysselsättning i de branscher
            som annars skulle kunna vara med och öka sysselsättningen för
            okvalificerad arbetskraft.
          </note>
          <note>
            Skattehöjningen på kärnkraft är ytterligare en faktor som försämrar
            för industrin och hotar på sikt att lamslå viktiga delar av den
            för Sverige så viktiga energikrävande exportindustrin. Här tar
            regeringen stora risker med Sveriges unga och gamla som insats
            i ett cyniskt spel om verkningslösa principåtgärder på miljöområdet.
          </note>
          <note>
            Allt detta gör att det blir dyrare att anställa, mindre lönsamt
            att arbeta, dyrare att resa och dyrare att bo på landet, för att
            bara nämna några exempel. Detta är en allvarlig utveckling för
            Sverige, eftersom det innebär att jobbutvecklingen i såväl industri
            som offentlig förvaltning blir sämre än den annars skulle ha blivit.
            Genom lånefinansieringen av huvuddelen av regeringens extremsatsning
            på migration försämras Sveriges långsiktiga utvecklingsmöjligheter.
            Minskade infrastruktursatsningar slår hårt mot såväl industri
            och småföretag som landsbygd, som riskerar att utvecklas sämre
            än annars.
          </note>
          <note>
            Herr talman! Regeringen och även oppositionspartierna har dock
            till slut tvingats att erkänna sina tidigare misstag och felbedömningar
            på migrationsområdet. Endast ca 25 procent av de arbetsföra asylmigranterna
            har ett jobb som innebär egen försörjning efter 8 år i Sverige.
            Detta facit av minst 30 års ansvarslös migrationspolitik borde
            få såväl regering som allianspartiernas företrädare att rodna
            av skam.
          </note>
          <note>
            Regeringen har dock tvingats att vidta åtgärder som vi föreslagit
            i flera år, även om det är för lite och för sent. Sverigedemokraterna
            vill bidra till att skapa de förutsättningar som krävs för att
            Sverige ska stå starkt. Industri, innovation och kunskap är nyckelbegrepp
            för svensk industriell framgång. Teknologiska framsteg är oerhört
            viktiga för att få en uthållig och bärkraftig tillväxt.
          </note>
          <note>
            Det är bra med en växande tjänstesektor, men vi får inte tappa
            mer av vår basindustri, som är en nödvändig förutsättning för
            tillväxten. Vi har historiskt sett haft god tillgång till billiga
            råvaror, billig energi och välutbildad arbetskraft. För många
            orter på landsbygden är basindustrin livsviktig för sysselsättningen.
            Det är vi måna om att den ska fortsätta att vara. Vi vill se ett
            friare företagsklimat, mindre byråkratiskt krångel. Det är en
            självklarhet att arbeta för en förbättring av företagens villkor.
          </note>
          <note>
            Herr talman! Växande småföretag står för en stor andel av alla
            nya arbeten som skapas i Sverige. Sverigedemokraterna har en offensiv
            strategi för att underlätta för småföretag att expandera genom
            att minska deras kostnader. Den så kallade allmänna löneavgiften
            utgör en tredjedel av arbetsgivaravgiften och är en extra kostnad
            på arbete som är mycket kännbar för småföretag. Vi vill helt avskaffa
            den allmänna löneavgiften för de första nio anställda i samtliga
            företag. Det innebär att totalt 300 000 småföretag inte behöver
            betala löneavgiften, vilket kommer att ge ekonomiskt utrymme för
            att nyanställa för många småföretagare. Företag med en högre total
            lönesumma betalar allmän löneavgift enbart på de delar som överstiger
            takbeloppet.
          </note>
          <note>
            Fastigheter är en betydande del av de materiella tillgångarna
            när man investerar i nya verksamheter. För stor beskattning av
            industrifastigheter kan bidra till att etableringen uteblir eller
            till att befintliga företag flyttar utomlands. Omvänt kan en gynnsam
            beskattning på fastigheter inom industrin bidra till stora jobbskapande
            satsningar. För att minska trösklarna vill Sverigedemokraterna
            avskaffa fastighetsskatten på industrienheter.
          </note>
          <note>
            Vår politik skapar gynnsamma skattemässiga fördelar för serverhallar,
            som nu ligger högst i Norden när det gäller energibeskattning.
            De bör likställas med industrins energiintensiva aktörer i övrigt
            och därigenom få möjlighet att bidra till ökad sysselsättning.
          </note>
          <note>
            Vi har en reservation som tar upp skogskontots viktiga roll.
            Skogsägaren, som ofta är en hel familj, ska kunna fördela inkomsterna
            vid avverkning över en längre period. Om skogskontot avvecklas
            riskerar skogsindustrin att inte få fram tillräckligt med råvara.
            Vi motsätter oss därför avskaffandet av skogskontot och konstaterar
            med tillfredsställelse att flera partier nu också vill göra det.
          </note>
          <note>
            Jag vill säga n ågra ord om investeraravdraget som vi förespråkar
            för att öka tillgången på riskvilligt kapital. Det är ett bra
            verktyg för att styra riskkapital till mindre företag som annars
            hade varit mindre intressanta. Sverigedemokraterna har för avsikt
            att vidareutveckla detta avdrag och vill därför utreda möjligheten
            för juridiska personer att utnyttja denna möjlighet, låta allmänheten
            använda sig av avdraget för investeringar i riskkapi ­ talfonder
            som satsar på småföretag samt öka nivån på avdraget.
          </note>
          <note>
            Vi har en reservation om boendebeskattning , då vi förespråkar
            möjlighet att avsätta obeskattade medel till framtida underhåll.
            Vi vill motverka hyreshöjningar och föreslår att man inför skattefria
            underhållsfonder. Det skulle kunna öka aktiviteterna inom området
            reparation och underhåll, vilket är en kraftigt underutnyttjad
            sektor i dagens Sverige.
          </note>
          <note>
            Det finns hur mycket som helst att göra för att Sverige ska ta
            en ny vändning inom alla politikområden. Men är de ansvariga inom
            regeringen verkligen beredda att ta nödvändiga men obekväma beslut?
            Eller blir det som med den franska monarkin, som i flera årtionden
            visste att den höll på att undergräva sin egen ekonomi men inte
            kunde ändra sig? Historien då kastade fram en omvälvning där dominerande
            klasser eller härskarkotterier avsattes och ersattes med andra.
            Vem vet?
          </note>
          <note>
            Jag yrkar bifall till reservationerna 1, 10 och 11.
          </note>
          <note>
            (Applåder)
          </note>
          <note type="speaker">
            Anf. 147 ULF BERG (M) replik:
          </note>
          <note>
            Herr talman! Historiskt i Sverige var det många människor från
            Grekland, Finland och Jugoslavien som jobbade i basindustrin och
            vallonerna som hjälpte oss med kunskap och som gjorde att vi blev
            framgångsrika.
          </note>
          <note>
            Från mitten av 1800-talet till början av 1920-talet reste ungefär
            1 ½ miljon svenskar till USA. Vi kan väl vara överens om att det
            är ett ganska mångkulturellt land?
          </note>
          <note>
            Därför skulle jag vilja höra vad Sverigedemokraterna tycker om
            exempelvis företagande och utveckling när man sätter det i samband
            med en mångkultur. Enligt min uppfattning – det finns även forskning
            som visar det – kan det vara lite problematiskt att starta ett
            företag om det är människor som har många olika åsikter, men när
            man väl får igång ett sådant företag är det vida överlägset ett
            företag där alla tycker lika.
          </note>
          <note>
            Herr talman! Det finns jättebra bevis på att mångkultur fungerar.
            Varför skulle det inte fungera i Sverige?
          </note>
          <note type="speaker">
            Anf. 148 ANNA HAGWALL (SD) replik:
          </note>
          <note>
            Herr talman! Om någon har rätt att uttala sig i den här frågan
            är det faktiskt jag, för jag är både invandrare och egenföretagare
            och har varit det i hela mitt liv. Jag pratar inte om de människor
            som skapar en ny tillvaro i Sverige och bidrar till det allmänna
            med sin kunskap och sitt arbete, utan jag pratar om när invandringen
            får så stora proportioner att den inte går att hantera. Just nu
            är vi i den situationen, för förra året tog vi emot 160 000 nya
            invånare. Vi vet inte så mycket om de här människorna. De har
            kommit in över våra gränser utan identifiering och kontroll, och
            vi vet inte hur hög eller låg nivå de har på sina utbildningar
            och inte om de har för avsikt att anpassa sig och ta plats i vårt
            samhälle.
          </note>
          <note>
            Jag är väldigt tacksam för de människor som har hjälpt till att
            bygga upp Sverige och förbättra Sverige. Men det är undantagen
            som bekräftar regeln. Jag tycker att de som sköter sig, som visar
            vad de kan och gör sitt bästa ska vara självklara i samhället.
            Vi ska inte behöva tacka dem så mycket för det, utan det är självklart
            att man gör så när man blir mottagen och får förtroendet att leva
            i ett fint , demokratiskt samhälle som Sverige är. Så tycker jag.
          </note>
          <note type="speaker">
            Anf. 149 ULF BERG (M) replik:
          </note>
          <note>
            Herr talman! Jag tycker nog inte att jag fick ett riktigt bra
            svar på min fråga om just mångkultur.
          </note>
          <note>
            Vi är alla införstådda med att vi har haft problem och att vi
            har fått en hög numerär, och därför har Sveriges riksdag fattat
            beslut och vidtagit åtgärder. Det kan vi vara överens om. Men
            vad jag vill återkomma till är att jag tror att det är väldigt
            viktigt att vi slåss för den normalt sett fria rörligheten över
            gränser för både människor och kapital. Jag är övertygad om att
            det mångkulturella samhället är vida överlägset. Jag tycker att
            både Sverige och USA bevisar att om man tar in influenser och
            vågar ta till sig det nya och inte bara fastnar i det gamla är
            det vida överlägset.
          </note>
          <note>
            Sedan är det kanske ofta så att vi i Sverige har väldigt svårt
            att förstå att en utbildad utländsk läkare är lika duktig som
            en svensk utbildad läkare. Man kan fundera över varför det är
            så. Det kanske är så att vi har vuxit upp i ett land där vi har
            blivit itutade att det bara är det vi gör som är bra. Men jag
            brukar alltid ta exemplet: Var bytte man hjärta första gången?
            Jo, det var i Sydafrika.
          </note>
          <note>
            Jag tror att vi måste bli bättre på att validera och verkligen
            ta vara på de kunskaper som kommer in helt gratis över våra gränser.
            För någon som är född i Sverige och ska ha utbildning, praktik
            och annat kanske det tar 30 år innan man är i produktionen.
          </note>
          <note>
            Jag tycker nog att det största felet har vi själva stått för,
            för vi har misslyckats totalt med integrationen. Låt oss hjälpas
            åt med den, för arbete kommer att vara bra för alla. Och det är
            det vi behöver för att alla ska kunna ha en bra välfärd. Men svara
            på min fråga: Är det bra med mångkulturella samhällen?
          </note>
          <note type="speaker">
            Anf. 150 ANNA HAGWALL (SD) replik:
          </note>
          <note>
            Herr talman! Mångkulturella samhällen är bra när man har grundläggande
            värderingar som är lika. Om man tycker för olika och har för olika
            bakgrund fungerar det inte. Vi kan se att det är konflikter, krig
            och elände på många ställen i världen. Jag tror inte på den typen
            av mångkultur där man har olika värderingar och kan leva ut sina
            egna kulturella uttryck, utan man ska ha en bas med liknande värderingar.
          </note>
          <note>
            Att invandrare inte kommer in i samhället har ofta inte någon
            rasistisk bakgrund, utan arbetsgivaren vill få maximal utdelning
            för den lön som arbetsgivaren betalar till sina anställda. Då
            brukar man titta lite mer noga på vem som kan motsvara de krav
            som man ställer.
          </note>
          <note>
            Bara för att man väljer bort invandrare tolkas det som att man
            är rasist, men det tror jag inte på. Jag har själv sett att svenska
            arbetsgivare och svenskar i allmänhet är väldigt vänliga, demokratiska
            och otroligt toleranta människor. Men lönsamheten är en väldigt
            stark piska, och vi måste underställa oss villkoren för att det
            ska gå runt för företagen. Det är därför som det ofta blir lite
            mer funderingar när man avviker för mycket från de normer som
            vi är vana vid. Men om våra invandrare själva känner att de vill
            bidra och anstränga sig för att utbilda sig och lära sig språket
            tror jag att de har en bra plats i vårt samhälle. Det håller jag
            med om.
          </note>
          <note type="speaker">
            Anf. 151 DANIEL SESTRAJCIC (V):
          </note>
          <note>
            Herr talman! Hallå, allihop! I dag talar vi om viktiga frågor.
            Vi talar om beskattningen av företag, kapital och fastighet.
          </note>
          <note>
            Den senaste tiden har vi sett hur den företagsamma och aggressiva
            skatteplaneringen har kommit ut i ljuset mer och mer. Det är en
            viktig fråga eftersom det innebär att stora summor pengar försvinner
            från vår välfärd. Enligt OECD:s siffror talar vi om uppemot 2
            000 miljarder kronor på global skala. Den senaste kända uppgiften
            för Sverige är, som vi vet, 46 miljarder.
          </note>
          <note>
            För bara några dagar sedan avslöjade Investor att man bara under
            2013 hade undanhållit över 2,4 miljarder kronor från beskattning
            via flera av sina bolag. SVT skrev att 29 av Sveriges största
            företag undanhöll sammanlagt 16 miljarder kronor från beskattning
            genom räntesnurror enbart under 2013. Detta slår Skatteverket
            nu ned på.
          </note>
          <note>
            Det är alltså ett systematiskt manipulerande av avsikterna med
            skattesystemet för att berika de redan rika. I grund och botten
            är det en stöld av våra gemensamma resurser och en förmögenhetsöverföring
            som inte borde vara legal och som nu prövas.
          </note>
          <note>
            Av företagsmoralen kan vi inte förvänta oss någonting, men självklart
            är det moraliskt förkastligt. För socialdemokratin är det nog
            så pinsamt att deras förre stabschef och biträdande partisekreterare
            Stefan Stern i dag är Investors man och försvarar dessa upplägg.
          </note>
          <note>
            Ännu mer pinsamt är det kanske att det inte har hänt särskilt
            mycket och att det går otroligt långsamt att täppa alla hål vad
            gäller räntesnurrorna. Min uppmaning till regeringen är: Se till
            att täppa igen dem, och gör det fort!
          </note>
          <note>
            Luxleaks, Offshoreleaks, Swissleaks följs nu av Panama Papers.
            Det presenteras hela tiden nya bevis på hur uppfinningsrika ledande
            svenska företag och riskkapitalbolag med hjälp av Luxemburg, Panama,
            skatteparadis och aktiv skatteplanering kan blåsa oss skattebetalare
            och Sverige på miljardbelopp och hur de allra rikaste med hjälp
            av våra svenska banker aktivt har gömt undan sina inkomster från
            beskattning.
          </note>
          <note>
            På Island samlades 20 000 islänningar utanför alltinget när det
            uppdagades att Islands statsminister hade gömt pengar i skatteparadis,
            och han tvingades avgå. I Sverige borde de stora folkprotesterna
            riktas mot Investors, SEB:s och Nordeas huvudkontor – alla inom
            några minuters avstånd från riksdagen.
          </note>
          <note>
            Herr talman! Skattefrågorna är avgörande inte bara för den svenska
            välfärden utan också för alla länder i världen och har seglat
            upp som en av de viktigaste frågorna på EU:s dagordning. OECD
            jobbar sedan länge med frågorna.
          </note>
          <note>
            Det pågående BEPS-projektet är ett av de viktigaste arbetena
            för att förhindra aggressiv skatteplanering. Men det är otillräckliga
            åtgärder, och i grunden inga bindande åtaganden. Sverige måste
            här bli en mer kraftfull aktör, inte minst när det kommer till
            frågan om förbättrad land-för-land-rapportering, som dessutom
            behöver bli offentlig.
          </note>
          <note>
            Sverige borde dessutom gå före och redan nu tillsätta en utredning
            för att se över om inkomstskattelagens bestämmelser om fast driftsställe
            är tillräckligt starka för att verkligen täcka in de företag som
            i stor omfattning verkar i Sverige. I dag undkommer många företag
            i exempelvis åkeribranschen och byggbranschen skatt och upprätthåller
            såväl social dumpning som osund konkurrens. Här finns det ingen
            anledning att vänta på OECD.
          </note>
          <note>
            Därför yrkar jag bifall till Vänsterpartiets reservation nr 3.
            Självklart står jag bakom vår andra reservation, men för tids
            vinnande yrkar jag bifall enbart till reservation nr 3.
          </note>
          <note>
            Herr talman! Under de borgerliga regeringsåren sänktes alla möjliga
            skatter i en vansinnig takt som dränerade vår välfärd och våra
            försäkringssystem på mångmiljardbelopp. Betala fick pensionärer,
            sjuka och arbetslösa göra.
          </note>
          <note>
            Förmögenhetsskatten uppgick till 6 miljarder när den avskaffades
            2007. Den senaste sänkningen av den i realiteten redan låga bolagsskatten
            kostade staten 16 miljarder. Sänkningen av fastighetsskatten kostade
            ytterligare 16 miljarder. Bara dessa tre exempel på vansinnig
            skattesänkarpolitik kostade Sverige 38 miljarder kronor årligen.
            Det är pengar som behövs i vår gemensamma välfärd.
          </note>
          <note>
            Den som har följt den moderna borgerligheten har inget att förvånas
            över. Men för mig är det förvånande att den så kallade rödgröna
            regeringen – hur mycket grönt som finns kvar återstår att se,
            inte minst i frågan kring Vattenfall och brunkolet – inte är beredd
            att ta strid för ett skattesystem som leder till ökad jämlikhet
            och ökad omfördelning. Regeringen är för slapp i sin hållning
            när det kommer till frågor om beskattning av företag, kapital
            och fastigheter.
          </note>
          <note>
            Visst är jag glad över att vi vänsterpartister har fått med regeringen
            på att beskatta bankernas övervinster. Men det handlar trots allt
            bara om måttliga 4 miljarder – samtidigt som de fyra storbankerna
            hade en vinst på närmare 100 miljarder.
          </note>
          <note>
            Men var finns regeringen i striden för att höja bolagsskatten
            så att företagen får bära sin del? Var finns regeringen i striden
            för att återinföra förmögenhetsskatten så att de superrika får
            bidra? Var finns regeringen i striden för att återinföra fastighetsskatten?
            Varför har ni köpt en i grund och botten borgerlig syn på skattepolitiken?
            Hur kan ni acceptera att Sverige med nationalekonomen Stefan de
            Vylders ord ”har blivit de rikas skatteparadis”?
          </note>
          <note>
            Herr talman! Vänsterpartiet vill att Sverige inför en förmögenhetsskatt
            och en arvs- och gåvoskatt. Det är skatter som finns i de flesta
            länder och som också är rimliga. Det gäller inte minst arvs- och
            gåvoskatten, som har en mycket tydlig fördelningsprofil. Arvsskatten
            måste självklart kompletteras med en gåvoskatt för att motverka
            förmögenhetsöverföringar i skatteplaneringssyfte.
          </note>
          <note>
            Självklart behöver man reglera hur makar och sambor undantas
            och se till att företagsöverlåtelser fungerar mellan generationer.
            Lika självklart är ett generöst grundavdrag som gör att arvsskatten
            inte betalas från första kronan. Men att den behövs är uppenbart.
          </note>
          <note>
            En annan avgörande fråga framöver blir att hitta former för att
            se till att fastighetsskatten eller fastighetsavgiften, som den
            kallas i dag, går från att vara regressiv till att bli progressiv.
            Det betyder att fastighetsskatten behöver höjas. När den gamla
            fastighetsskatten gjordes om innebar det en skattesänkning med
            57 000 kronor per år för en genomsnittlig villa i Danderyd med
            ett genomsnittligt taxeringsvärde. Det är en fördelningspolitik
            som vi vänsterpartister inte kan acceptera.
          </note>
          <note>
            Låt mig också beröra frågan om ränteavdragen. Det är uppenbart
            att det är ett avdrag som underblåser en bostadsbubbla som är
            på väg att spricka. Lika uppenbart är att det är ett av de mest
            orättvisa avdragen som finns och huvudsakligen gynnar den rika
            re delen av befolkningen. De 10 procenten som är rikast har 20
            gånger mer i ränteavdrag än de 10 procent som är fattigast. I
            huvudsak subventionerar ränteavdragen uppblåsta priser på villor
            och bostadsrätter i storstäderna, vilket gör att landsbygdens
            skattebetalare subventionerar prisrallyt i Stockholm.
          </note>
          <note>
            Ett annat mått på orättvisan: 85 procent av ränteavdragen går
            till den rikare hälften av alla hushåll. Med andra ord omfördelar
            ränteavdragen pengar från låginkomsttagare till dem med höga inkomster
            och från landsbygden till Stockholm.
          </note>
          <note>
            Vänsterpartiet har en mycket tydlig politik för att trappa ned
            ränteavdragen, och jag ser i betänkandet att Centerpartiet och
            till och med enskilda moderater har en sådan vilja. Sedan tidigare
            har Liberalerna och Miljöpartiet aviserat att ränteavdragen måste
            minska. Nu saknas en tydlig röst och inriktning från socialdemokratin
            för att vi ska kunna ta tag i problemet med ränteavdragen. Mitt
            råd är: S trunta i M oderaterna, och se till att vi får en överenskommelse
            som trappar ned ränteavdragen så att vi slipper de problem som
            finns däri!
          </note>
          <note>
            Herr talman! Överallt där bolagsskatten diskuteras ingår den
            i dag i ett race to the bottom. Vi kan se hur den kostar statskassor
            runt om i världen ofantliga belopp utan att ge de positiva effekter
            man talar sig varm för.
          </note>
          <note>
            Redan före den senaste sänkningen av bolagsskatten till 22 procent
            låg den enligt OECD nära genomsnittet för OECD-länderna och var
            lägre än hos tio av våra viktigaste samarbetspartner, däribland
            Tyskland och Norge.
          </note>
          <note>
            Enligt en undersökning från Skatteverket var den reella bolagsskatten
            efter alla avdrag så låg som 13,4 procent. Detta är långsiktigt
            ohållbart, och Vänsterpartiet ser fram emot en rödgrön regering
            som på allvar vågar tackla denna fråga och se till att alla avdragsmöjlighet
            er täpps till.
          </note>
          <note type="speaker">
            Anf. 152 ULF BERG (M) replik:
          </note>
          <note>
            Herr talman! Nog har jag hört ett och annat inlägg. Fanns det
            någon skatt som skulle vara kvar på nuvarande nivå? Jag hade fullt
            sjå att skriva. Bolagsskatten ska höjas, och sedan var det förmögenhetsskatten,
            arvsskatten, gåvoskatten och värnskatten.
          </note>
          <note>
            Jag ska ställa en fråga direkt för att vi ska få några exempel
            att diskutera. Det kanske är lite lågt, men vilket land går det
            bäst för, Nordkorea eller Sydkorea? Det ena landet har valt din
            modell, Daniel Sestrajcic, medan det andra har valt den moderata
            modellen. Var har människor det bäst?
          </note>
          <note>
            Det är tyvärr så att om man höjer skatterna är det inte alls
            säkert att man får in pengarna. Förmögenhetsskatten är ett jättebra
            exempel på det. Det var 5 – 6 miljarder. De pengarna har nu börjat
            komma in, tack vare alliansregeringen och att vi plockade bort
            förmögenhetsskatten. Det ska naturligtvis kombineras med informationsavtalen.
            De flesta informationsavtalen har kommit till under alliansregeringens
            tid, ärligt sagt naturligtvis med hjälp av OECD och USA, när USA
            tröttnade på dränaget på skattepengar. Men vi har gjort väldigt
            mycket.
          </note>
          <note>
            Värnskatten är ytterligare ett exempel. Den finns där, men den
            ger inte några pengar. Jo, den ger 5 miljarder, men förmodligen
            skulle man enligt forskningen få in lika mycket eller mer utan
            den, eftersom människor skulle jobba mer.
          </note>
          <note>
            Bolagsskatten kommer garanterat att innebära att våra bolag flyttar
            utomlands på olika sätt och se till att de betalar lägre bolagsskatt.
          </note>
          <note>
            Min fråga är: Tror Vänsterpartiet att det kommer att ha några
            negativa följder över huvud taget att höja alla dessa skatter?
          </note>
          <note type="speaker">
            Anf. 153 DANIEL SESTRAJCIC (V) replik:
          </note>
          <note>
            Herr talman! Tack, Ulf Berg, för att du tar replik och vill diskutera.
            Det är väl dock under din värdighet att ta exemplet med Nordkorea,
            för du vet ju mycket väl att det inte är något föregångsland eller
            någon modell som vare sig jag eller Vänsterpartiet försvarar.
            Sverige är jämfört Nordkorea ett land som är långt mycket bättre,
            självklart.
          </note>
          <note>
            Du ställer en del väsentliga frågor kring vår skattepolitik.
            Efter att ha upplevt åtta borgerliga år där snart sagt varje skatt
            har sänkts och där välfärden har dränerats på alla de resurser
            som krävs för att bygga en stark välfärd, för att kunna betala
            förskolläraren, kunna betala undersköterskan och så vidare, behöver
            vi höja ett antal skatter.
          </note>
          <note>
            Den stora skillnaden mellan dig och mig är att jag tror på en
            jämlikhetspolitik och tror på omfördelande skatter, och jag tror
            att man måste trycka ihop de klyftor som finns i Sverige och tycker
            att de rika ska vara med och bidra mer. Men det er politik gick
            ut på var precis att låta de rika komma undan. Ni sänkte förmögenhetsskatten.
            Ni sänkte bolagsskatterna. Ni sänkte alla skatter som gick att
            sänka. Och ni införde jobbskatteavdrag som framför allt gick till
            de allra rikaste.
          </note>
          <note>
            Det finns många skatter att höja för att se till att de inkomster
            som krävs för den svenska välfärden ska finnas.
          </note>
          <note>
            Man kan också prata om företagsskatten, för man kan ha ett annat
            perspektiv på företagsskatten, nämligen att den är nödvändig för
            att hindra skattesmitare. Samtidigt som ni gjorde er av med förmögenhetsstatistiken
            gjorde ni er också av med företagsskatten, vilket innebär att
            det inte finns några kontrolluppgifter längre, så alla på Skatteverket
            säger: Inför en förmögenhetsskatt och hindra skatteplanering med
            åtminstone 0,01 procent. Men det är ni inte intresserade av, vilket
            också märks eftersom flera av de skattesmitare som finns är från
            er riksdagsgrupp.
          </note>
          <note type="speaker">
            Anf. 154 ULF BERG (M) replik:
          </note>
          <note>
            Herr talman! Det sista vet jag inte vad jag ska säga om, apropå
            lågt.
          </note>
          <note>
            Naturligtvis är det så att man får mer skatt om fler arbetar.
            Låt mig ta ett exempel från landstinget i Dalarna som jag känner
            till väl. Jag kan titta på bokslutet för 2015, skatteintäkter
            och statsbidrag, och jämför a med SKL:s prognos för 2017, då ser
            jag att skatter och statsbidrag har ökat med 650 miljoner kronor.
            Om människor jobbar får vi faktiskt skatteintäkter. Men om vi
            höjer skatterna så till den milda grad att människor slutar jobba
            blir det annat, och det är precis det som är problemet med värnskatten.
            Fler skulle jobba därför att de skulle få mer kvar i plånboken.
          </note>
          <note>
            För många år sedan roade jag mig med att byta en kamrem på min
            Volvo. Med det som Volvo skulle ha räknade jag ut att jag behövde
            jobba två dagar som polis och då efter skatt kunde betala reparationen.
            Det tog mig en halv dag att göra jobbet. Jag kunde ha jobbat och
            kanske skapat lite trygghet på gator och torg – det är i alla
            fall en och annan som tycker att det är bra med poliser. Detta
            är bara ett exempel. En läkare kanske tapetserar hemma, eftersom
            allt går bort i skatt.
          </note>
          <note>
            Det bästa sättet att få in höga och bra skatter har bevisats
            med Alliansen. Man sänkte skatter och såg till att fler kom i
            arbete, och vi har sänkt Sveriges statsskuld procentuellt i förhållande
            till bnp, och vi gjorde det på ett fantastiskt bra sätt, även
            om det var ekonomisk kris. Talmannen var med och bidrog till att
            det blev ett så bra utfall. Det är väl de flesta experter överens
            om.
          </note>
          <note>
            Än en gång: Höjda skatter och Vänsterns politik kommer att leda
            till rena fördärvet, enligt min uppfattning.
          </note>
          <note type="speaker">
            Anf. 155 DANIEL SESTRAJCIC (V) replik:
          </note>
          <note>
            Herr talman! Hör och häpna, jag gillar fler poliser på gatorna
            som gör nytta. Men de poliserna ska också ha en lön och ska betalas,
            och hela det omfattande polisväsendet och rättsväsendet ska ha
            betalt. I dag är poliserna underbetalda, ser vi på alla protester
            som kommer. Men för att kunna betala dem behövs det faktiskt pengar,
            och de pengarna kommer in via skatten.
          </note>
          <note>
            Jag är inte av uppfattningen att vi får färre arbetade timmar
            om exempelvis Investors bolag inte nolltaxerar, om bankskatten
            höjs eller om de allra rikaste får bidra med något till samhällets
            välfärd. Det är inte så det ser ut.
          </note>
          <note>
            De skatter som ni har sänkt, på närmare 140 miljarder, har dränerat
            vårt välfärdssamhälle på resurser som är nödvändiga i välfärdssamhället.
          </note>
          <note>
            Du pratade i ditt förra inlägg om de olika informationsutbytesavtalen,
            som är jätteviktiga. Men det finns stora brister i de avtalen.
            Det är att man kan få uppgifter ur dem bara på begäran och att
            man i princip måste veta vem man söker, kontonumret och så vidare.
            Det finns oerhört stora brister i informationsutbytesavtalen.
            Det var därför som jag i mitt anförande ville ta upp hur mycket
            som finns kvar att göra kring skatteflykten. Där har ni inte presenterat
            ett enda förslag, och det tycker jag är sorgligt.
          </note>
          <note type="speaker">
            Anf. 156 LARRY SÖDER (KD):
          </note>
          <note>
            Herr talman! Det finns i Sverige drygt en miljon företag. 700
            000 − 800 000 av dem är enmansföretag. Till det kan man lägga
            ungefär 200 000 mikroföretag som har från en anställd upp till
            nio anställda. När vi pratar om beskattning av kapital eller att
            lägga på extra kostnader på företag när de har anställda, oavsett
            om det gäller sjukförsäkringskostnader, kapitalbeskattning eller
            arbetsgivaravgifter, borde vi ha i blickpunkten dessa företag
            och deras möjlighet att fortsätta att verka eller vidareutveckla
            sina företag och skapa fler jobb.
          </note>
          <note>
            I stället verkar vi i alla diskussioner rikta in oss på de 40
            000 återstående företag som vi kan tänka oss är medelstora eller
            stora företag – de som ändå kommer att klara sig på grund av sin
            storlek eller har möjlighet att ta sin verksamhet någon annanstans
            om det blir för stora förändringar.
          </note>
          <note>
            Att lägga ytterligare kostnader på företag kommer i hög grad
            att drabba dessa småföretag, som inte har samma marginaler som
            stora företag. De är beroende av långsiktiga spelregler och att
            veta vad de ska förhålla sig till i sin planering av bolaget.
            Det är personer som ofta har skapat ett bolag utifrån en idé och
            vill förverkliga den. De har oftast satsat egna pengar och de
            besparingar som de har haft för att hoppas på att deras idé bär
            hela vägen.
          </note>
          <note>
            Vi som stat borde ställa oss vid sidan och hjälpa till och inte
            sätta krokben för dem utan underlätta och se till att deras vardag
            fungerar. Vår politik borde utformas utifrån att underlätta, inte
            utifrån en inställning av att alla företagare vill sko sig och
            har hur mycket marginaler som helst.
          </note>
          <note>
            Ulf Berg sa föredömligt i sitt anförande att företag ska ha bra
            jordmån att växa i. Det tycker jag är en bra bild som man kan
            använda.
          </note>
          <note>
            Något som spelar in för fåmansföretag är 3:12-reglerna. De är
            krångliga och behöver förändras utifrån enkelhet, tydlighet och
            de begränsning ­ ar som kan uppstå. Utdelning och kapitalvinster
            är viktiga beståndsdelar för att man ska få allt att fungera.
            Ibland utgår vi alldeles för mycket från hur mycket skatt vi måste
            få in i den här delen i stället för att utgå från företagarens
            situation och vad som är rimliga gränser när det gäller att få
            tillbaka pengar på sitt insatta kapital. Utan människor som riskerar
            sina pengar skapar vi inga nya företag och därmed inga nya jobb.
          </note>
          <note>
            Även dagens regler kring generationsskiften i fåmansbolag riskerar
            att försvåra generationsskiften i en del bolag. Skatteeffekterna
            kan bli stora och riskerar att såväl fördröja motiverade generationsskiften
            som försämra hur kapital i bolag används.
          </note>
          <note>
            År 2014 gav alliansregeringen en särskild utredare i uppdrag
            att se över reglerna om beskattningen vid ägarskiften i fåmansbolag
            för att göra de m mer ändamålsenliga. Den nuvarande regeringen
            har dock formulerat en rad tilläggsuppdrag som skulle kunna leda
            till att den skattemässiga situa ­ tionen för ägarna av bolagen
            försämras.
          </note>
          <note>
            Det finns skäl att se över reglerna för fåmansbolagen, men inte
            på det sätt som på totalen försämrar villkoren för jobb, tillväxt
            och entreprenörskap. Utredningens ursprungliga uppdrag måste och
            bör därför värnas.
          </note>
          <note>
            Vad gäller kapitalvinst vid försäljning av bostäder kan man först
            av allt konstatera att antalet bostäder som byggs i Sverige är
            alldeles för litet. För att hela landet ska få leva måste vi se
            till att bostäder kan byggas i hela landet. Då är beståndsdelar
            som bredband, kollektiva kommunikationer, va-kostnader med mera
            viktiga. Även här är det viktigt att skapa en politik som är flexibel
            och kan användas i olika delar av landet.
          </note>
          <note>
            I våra expansiva storstadsområden är den bristande rörligheten
            på bostadsmarknaden ett problem. En del av orsakerna till den
            bristande rörligheten på bostadsmarknaden står att finna i skatternas
            utformning. De så kallade flyttskatterna gör att en del drar sig
            för att byta bostad, och det leder därmed till en sämre rörlighet
            på bostadsmarknaden. Taket för uppskov gällande reavinstbeskattning
            bör därför tas bort om man köper en ny bostad. Även betalningen
            av räntan på uppskovet ska kunna skjutas upp vid köp av ny bostad.
            På så sätt tvingas inte vinsten vid försäljning fram till beskattning.
            Det innebär att en stor del av den bristande rörligheten som orsakats
            av skatterna vid flytt kan elimineras. I stället betalas såväl
            reavinstskatt som uppskovsräntan när personen inte längre får
            något uppskov. Det sker exempelvis när personen flyttar till hyresrätt,
            särskilt boende och så vidare.
          </note>
          <note>
            I områden i Sverige där bostadspriserna inte är så höga är det
            andra problem som vi måste ta hänsyn till för att skapa möjligheter
            till byggna ­ tion. Det handlar om områden där byggnation av egnahem
            är dyrt, men där värdet på egnahemmet kanske inte står i paritet
            till vad kostnaden är. Det handlar också om att man i ett äldre
            hus blir tvungen att byta va-anläggning men att värdet på huset
            inte blir högre av investeringen. I så fall är det svårt att låna
            till den investeringen. I dagsläget tar vi också mer och mer för
            givet att bredband finns. Men det är långt ifrån hela Sverige
            som har den lyxen.
          </note>
          <note>
            Flyttskatterna är en viktig beståndsdel, och därför trycker vi
            på dem i vår motion. Men helhetsgrepp behövs för att vi ska få
            fram de bostäder som behövs.
          </note>
          <note>
            Vi kristdemokrater var drivande för att fastighetsskatten försvann,
            vilket vi är glada för att riksdagen fattade beslut om. Däremot
            finns fortfarande taxeringsvärdessystemet kvar. Vi ser gärna att
            även det går i graven, dels på grund av att administrationen kring
            det kostar pengar som bör kunna göra nytta på andra sätt, dels
            på grund av att ett slopande av taxeringsvärdessystemet omöjliggör
            ett återinförande av fastighetsskatten.
          </note>
          <note>
            Sedan tål det att sägas igen när det gäller gåvor till ideella
            organisatio ­ ner att denna regering inte har rosat marknaden
            för dem. Man har tagit bort gåvoskatteavdraget och anser sig själv
            bättre att fördela medel till ideella organisationer än att människor
            genom sina gåvor ska göra det. Nedgången av gåvor kan med tydlighet
            kopplas till denna förändring. Den mänskliga aspekten att man
            ska kunna ge med hjärtat tycker regeringen inte är så viktig,
            utan viktigast är att beskatta dessa gåvor. Det tycker vi kristdemokrater
            är tråkigt som ser ideella organisationer som en viktig del av
            samhället som bör stöttas på alla sätt som är möjliga.
          </note>
          <note>
            Herr talman! Jag yrkar bifall till Alliansens reservation 5 och
            till Kristdemokraternas reservation 9.
          </note>
          <note type="speaker">
            Anf. 157 DANIEL SESTRAJCIC (V) replik:
          </note>
          <note>
            Herr talman! Jag tackar för ditt anförande, Larry Söder.
          </note>
          <note>
            Jag skulle vilja säga att företag är jätteviktiga. Det är helt
            avgörande att det finns bra och livskraftiga företag i Sverige,
            framför allt små och medelstora företag. Det är viktigt att vi
            har en politik som ser till att jordmånen är bra för att de ska
            växa och fungera.
          </note>
          <note>
            Företagen är också beroende av ett välfärdssamhälle. De företag
            som kan växa och som kan bli stabila behöver arbetskraft som är
            välutbildad, de behöver vägar, de behöver sjukvård och de behöver
            allt det som ett välfärdssamhälle erbjuder. Det måste givetvis
            betalas.
          </note>
          <note>
            De som drabbas hårdast av skatteflykten är småföretag och medelstora
            företag. Det är helt enkelt en konkurrensnackdel att de inte kan
            planera att undvika sin skatt som många storföretag gör.
          </note>
          <note>
            I detta sammanhang skulle jag vilja höra hur KD och Larry Söder
            ställer sig till det som många organisationer driver som en av
            de viktigaste sakerna för att stoppa den aggressiva skatteplaneringen,
            nämligen en offentlig och publik land-för-land-rapportering, offentliga
            register över företagens verkliga ägare och också en land-för-land-rapportering
            som är verklig, det vill säga att den inte har 750 miljoner euro
            som omsättningsgräns och där den verkliga rapporteringen blir
            land för land och inte bara EU:s 28 länder. Jag har nämligen inte
            hört var ni står i denna fråga, trots att jag har diskuterat denna
            fråga många gånger.
          </note>
          <note type="speaker">
            Anf. 158 LARRY SÖDER (KD) replik:
          </note>
          <note>
            Herr talman! När jag lyssnade på anförandet från Vänsterpartiet
            i denna debatt tänkte jag att det var fel tal som hölls. Vi hade
            en aktuell debatt om skatteflykt som Vänsterpartiet hade begärt,
            och jag kände igen mycket av det som sas i den debatten.
          </note>
          <note>
            Nu diskuterar vi beskattning av företag och företagare och företagarnas
            möjligheter att leva på den svenska marknaden. Då hör jag fortfarande
            ingenting från Vänsterpartiet som innebär att man talar om hur
            man skulle vilja att de svenska företagen ska kunna överleva.
            Det enda jag hela tiden hör är att man ska öka beskattningen.
          </note>
          <note>
            Jag kan inte för mitt liv förstå hur man tror att företag ska
            kunna överleva och att vi ska få pengar till statskassan om man
            hela tiden vill höja skatterna. Jag skulle vilja att Vänsterpartiet
            förklarar några saker. Hur vill man förbättra för de svenska fåmansföretagen
            att leva i Sverige i stället för att hela tiden tala om på vad
            man anser att skatterna ska höjas?
          </note>
          <note>
            En interpellationsdebatt med Vänsterpartiet visade tydligt att
            Vänsterpartiet bara vill höja skatterna hela tiden. I den debatten
            hörde jag inte att det var någon skatt över huvud taget som Daniel
            Sestrajcic ville sänka eller inte ville höja. Jag skulle vilja
            veta hur man tror att kakan i Sverige ska bli större om man hela
            tiden höjer skatterna på företagande. Människor måste kunna satsa
            sina pengar, sitt arbete och sina idéer i företag för att vi ska
            kunna växa. Det är så vi får välfärden att öka.
          </note>
          <note>
            Bevisligen är det så att mellan 2006 och 2014 ökade intäkterna
            till statskassan och kostnaderna för välfärden. De minskade inte,
            som Vänsterpartiet hela tiden försöker att få det till. Det är
            ett faktum.
          </note>
          <note type="speaker">
            Anf. 159 DANIEL SESTRAJCIC (V) replik:
          </note>
          <note>
            Herr talman! Jag noterar att Larry Söder lyckades använda två
            minuter av sin talartid utan att över huvud taget beröra den fråga
            som jag ställde. Inte med ett ord berörde han den. Det tycker
            jag är lite pinsamt.
          </note>
          <note>
            Det som jag har hört från Larry Söder och Kristdemokraterna är
            att moralen ska lösa problemet med skatteflykten. Det är i princip
            det enda jag läser i de artiklar som du skriver i olika tidningar
            runt om i Sverige just nu. Om vi bara får lite bättre moral i
            det svenska samhället kommer problemet med skatteflykten att lösas.
          </note>
          <note>
            Jag tror att alla medlemmar och andra väljare som röstade på
            Kristdemokraterna och som är upprörda över skatteflykten, vilket
            detta ärende faktiskt också handlar om – företagsbeskattning och
            aggressiv skatteplanering – vill veta vad Kristdemokraterna tycker
            utöver att moralen i samhället ska höjas för att man ska komma
            åt skatteflykten. Det är ofantliga summor som försvinner ut ur
            vårt land, som exempelvis skulle kunna användas till att sänka
            skatterna – om man vill – som skulle kunna användas för att bygga
            en ännu starkare välfärd eller som skulle kunna användas för att
            understödja småföretags expansionsplaner. Men inte ett ord hörde
            vi om det, utan det handlade bara om moral.
          </note>
          <note>
            Tala nu om under dina kommande två minuter vad du tycker om det
            som var frågan – offentlig land-för-land-rapportering. Det var
            någonting som Kristdemokraterna var för före valet när Diakonia
            ställde frågan. Varför klarar du inte av att säga ja eller nej?
            Är ni för offentlig land-för-land-rapportering i dag – ja eller
            nej? Hur svårt kan det vara? Har du några andra förslag på hur
            vi ska tackla skatteflykten som Investor och de svenska storbankerna
            sysselsätter sig med? Svara nu på frågan! Du har två minuter till
            på dig.
          </note>
          <note type="speaker">
            Anf. 160 LARRY SÖDER (KD) replik:
          </note>
          <note>
            Herr talman! I mitt anförande talade jag om att det finns 1 miljon
            företag i Sverige. 800 000 av dem är fåmansföretag, och 200 000
            av dem har mellan en och nio anställda. Inte med ett ord har Vänsterpartiet
            berört detta. Det handlar bara om att man ska försöka knipa åt
            alla möjligheter som finns för att höja skatten och få in så mycket
            skatter som möjligt.
          </note>
          <note>
            Jag delar Vänsterpartiets bild att det är förkastligt att människor
            försöker undandra sig skatt, men jag ser också en möjlighet för
            oss här i kammaren att förbättra för de småföretag som finns i
            Sverige och som faktiskt inte kan gömma undan pengar över huvud
            taget. Vi kan se till att de kan vara med och dela och skapa ett
            bättre samhälle för oss svenskar.
          </note>
          <note>
            Jag kan konstatera att Vänsterpartiet i denna debatt har använt
            sin talartid åt de 40 000 företag som om möjligt skulle kunna
            komma ifråga. Det gäller även i interpellationsdebatter. Du har
            glömt de andra 1 miljon företagen, Daniel Sestrajcic. Jag kan
            inte se hur Vänsterpartiet ska kunna stödja en budget som innebär
            att man faktiskt , som Socialdemokraterna och Miljöpartiet till
            viss del gör, försöker stödja de småföretag som finns när det
            är dem du hela tiden vill straffbeskatta.
          </note>
          <note>
            Du säger inte ett ord om småföretagen. Du säger inte ett ord
            om hur vi ska få mer pengar till statskassan i form av nya människor
            som kommer in i jobb i stället för att vara i utanförskap. I stället
            talar du hela tiden om hur du ska höja skatterna och skapa mer
            och mer problem. Jag kan inte förstå hur Vänsterpartiet kan bedriva
            den politiken och ändå säga att det är för småföretag.
          </note>
          <note>
            (Applåder)
          </note>
          <note type="speaker">
            Anf. 161 ERIK EZELIUS (S):
          </note>
          <note>
            Herr talman! Jag är sist a men inte minsta talare i debatten.
            Det säger jag inte bara för att jag skjuter 191 centimeter över
            markytan utan även för att jag är den ledamot som Ulf Berg så
            vackert omnämnde som den som inte till fullo har lyckats få barnpassningen
            att fungera i kväll. Jag kommer därför att vara koncis i mitt
            anförande.
          </note>
          <note>
            Vi debatterar nu skatteutskottets betänkande SkU29 Beskattning
            av företag, kapital och fastighet (förnyad behandling) . Jag yrkar
            bifall till förslaget i betänkandet.
          </note>
          <note>
            Det finns de som hävdar att skattepolitiken är i högre grad teknisk
            än politisk – att politiken inom skatteområdet framför allt inriktar
            sig på detaljer där skillnaden mellan höger och vänster suddas
            ut och en alltmer teknokratisk hållning tonar fram. Skattepolitiken
            är dock allt annat än teknokratisk, ärade ledamöter . D et är
            i skattepolitiken vi kan se de verkliga skiljelinjerna inom svensk
            politik. Låt mig citera ett stycke ur det betänkande vi nu debatterar.
            Det är kanske inte direkt djuplodande i vårt specifika ämne för
            dagen, men det handlar allmänt om synen på skattepolitik.
          </note>
          <note>
            ”Riksdagen antog våren 2015 nya riktlinjer för skattepolitiken
            (prop. 2014/15:100, bet. 2014/15:FiU20, rskr. 2014/15:254). Av
            dessa framgår att skattepolitikens främsta syfte är att finansiera
            den gemensamma välfärden, olika samhällsfunktioner och andra offentliga
            utgifter. Skatterna ska tas ut på ett sätt som är förenligt med
            de övergripande målen för regeringens ekonomiska politik. Skattepolitiken
            ska vid sidan om att säkra goda och stabila skatteintäkter även
            skapa förutsättningar för en hållbar tillväxt och hög sysselsättning,
            ett rättvist fördelat välstånd samt bidra till ett miljömässigt
            och socialt hållbart samhälle.”
          </note>
          <note>
            Herr talman! Texten fortsätter, men jag väljer att stanna där.
            Det jag nu läste upp, vilket är skatteutskottets förslag till
            kammaren att fatta beslut om, visar att svensk politik nu har
            slagit in på en ny linje. Det är en linje där inte varje skatt
            plockas ut exklusivt och där inte all form av beskattning benämns
            som punktskatter och därmed något som är hämmande för produktion
            och tillväxt. Skattesystemet måste i stället ses i ett större
            sammanhang. Skattepolitikens främsta syfte är att finansiera den
            gemensamma välfärden, olika samhällsfunktioner och andra offentliga
            utgifter.
          </note>
          <note>
            Vi socialdemokrater menar att vi inte enbart kan stirra oss blinda
            på skatterna ; v i måste framför allt se vad skatterna används
            till. Genom satsningar på våra gemensamma trygghetssystem och
            en ambitiös arbetsmarknadspolitik får vi trygga människor som
            känner större tillförsikt inför framtiden och hyser större mod
            att ställa om när arbetsmarknaden kräver det. Genom satsningar
            på välfärd stärks hela samhället genom att vi investerar i fler
            händer i vården, fler vuxna i skolan och mer resurser till det
            gemensamma. Det är i den konte xten vi måste se skattesystemet,
            det vill säga vad pengarna faktiskt används till.
          </note>
          <note>
            Herr talman! Utformningen av skattepolitiken måste ändå ske på
            ett klokt och väl avvägt sätt. Skattereformen 1990/91, känd som
            århundradets skattereform, var en uppgörelse mellan Socialdemokraterna
            och dåvarande Folkpartiet. Ledorden var enkelhet, tydlighet och
            likformighet för såväl privatpersoner som företag. Syftet var
            att skapa en större legitimitet och förståelse för hur vårt svenska
            skattesystem fungerar och för att alla solidariskt ska vara med
            och bidra. Detta skedde genom breda skattebaser och låga skattesatser
            och genom att mängder av undantag och särbestämmelser togs bort.
          </note>
          <note>
            Sedan dess har ca 600 ändringar gjorts i systemet, av både socialdemokratiska
            och borgerliga regeringar. Det återstår inte heller mycket av
            de ursprungliga principerna. Att ha ett enkelt och likformigt
            skattesystem ökar förståelsen och framför allt systemets legitimitet.
            Därför är det välkommet att det har öppnats upp för samtal just
            kring skattesystemets utformning . Det finns behov av att reformera
            systemet för att komma tillbaka till principerna enkelhet och
            likformighet, och vi följer samt deltar i den utvecklingen med
            tillförsikt.
          </note>
          <note>
            Herr talman! Låt mig bara kort säga något om kampen mot skatteflykt.
            OECD lämnade i höstas som bekant sina förslag till åtgärder mot
            skatteflykt och skatteundandragande, det så kallade BEPS-projektet
            – base erosion and profit s hifting. Nu pågår arbetet för fullt
            inom EU. Efter den senaste tidens skandaler om skatteundandragande
            och skatteflykt, senast med Panamadokumenten, finns nu ett momentum
            . Det finns ett starkt folkligt stöd för, men också ett folkligt
            krav på, att vi politiker agerar.
          </note>
          <note>
            Arbetet fortgår intensivt mellan medlemsstaterna under våren,
            och från utskottets sida följer vi processen noggrant. Vi deltar
            idogt i förhandlingarna , i förhoppning om att finna en gemensam
            lösning med åtgärder inom Europeiska unionen.
          </note>
          <note>
            (Applåder)
          </note>
          <note type="speaker">
            Anf. 162 DANIEL SESTRAJCIC (V) replik:
          </note>
          <note>
            Herr talman! Jag är ledsen att hålla dig kvar genom att begära
            replik, Erik Ezelius , men dina barn kommer att älska dig när
            du kommer.
          </note>
          <note>
            Du pratade i slutet av ditt anförande om skatteflykt, och det
            är ju en väldigt viktig fråga. Du har säkert hört mig tala om
            detta många gånger. Jag håller med dig om att det finns ett momentum
            och ett folkligt stöd för att genomföra drastiska förändringar,
            och det är viktigt att vi i utskottet följer utvecklingen och
            arbetet. Ännu viktigare är dock att regeringen tar kraftfullare
            tag än vad regeringen i dag gör. Det tiopunktsprogram som presenterades
            var i stora delar sådant som redan var på gång eller sådant som
            man redan kommit överens med Vänsterpartiet om men som var otillräckligt.
          </note>
          <note>
            En av de viktigaste delarna, som många organisationer som jobbar
            med dessa frågor pekar på, är de offentliga land-för-land-rapporteringarna
            och att vi inte ska ha trösklar som innebär att det krävs 750
            miljoner euro innan man tvingas till den offentliga land-för-land-rapporteringen.
            Socialdemokraterna har tidigare varit för offentliga land-för-land-rapporteringar,
            men vi kunde i utskottet höra hur Svenskt Näringsliv i dag berömde
            den socialdemokratiska regeringen för att ha motarbetat offentliga
            land-för-land-rapporteringar.
          </note>
          <note>
            Varför motarbetar socialdemokratin offentliga land-för-land-rapporteringar
            när det är ett av de viktigaste kraven för att vi ska komma åt
            skatteflykten?
          </note>
          <note type="speaker">
            Anf. 163 ERIK EZELIUS (S) replik:
          </note>
          <note>
            Herr talman! Jag tror att jag och Daniel Sestrajcic är ganska
            överens om att skatteflykt och skatteundandragande är en högst
            prioriterad fråga. Framför allt är det högst prioriterat att detta
            ska implementeras i samtliga EU:s medlemsstater.
          </note>
          <note>
            Vi har ju själva sett här i kammaren att när kommissionen kommer
            med ett mer långtgående förslag sätter det tyvärr käppar i hjulen
            för det förslag som ursprungligen kom från OECD – BEPS-förslaget.
            Jag tror inte att vi kommer att avsluta skatteflykten med BEPS-projektet,
            utan vi kommer att återkomma till att jobba med skatteflykt och
            skatteundandragande under flera år framöver. Men det viktigaste
            som bör vara på bordet just nu är att se till att vi får igenom
            BEPS-projektet i denna kammare. Vad som sedan kommer längre fram
            får vi återkomma till.
          </note>
          <note type="speaker">
            Anf. 164 DANIEL SESTRAJCIC (V) replik:
          </note>
          <note>
            Herr talman! Jag tycker att det är viktigt för socialdemokratin
            att gå hem och göra sin läxa och lyssna på de organisationer som
            jobbar med detta. Det räcker inte att säga att det är viktigt
            att implementera OECD-projektet, för såväl du och jag som socialdemokratin
            vet att OECD-projektet inte är tillräckligt. Det talas till och
            med om att det kanske inte ens blir av.
          </note>
          <note>
            Då måste Sverige såklart vara en drivande part och se till att
            de delar som finns i OECD-projektet förbättras. Det viktigaste
            kravet från många är offentliga land-för-land-rapporteringar.
            Det andra man talar om är offentliga register över de verkliga
            ägarna, och inte heller där gör regeringen speciellt mycket mer
            än att ansluta sig till G5-ländernas idé kring det hela.
          </note>
          <note>
            Jag vill ta upp en annan fråga, trots allt, eftersom jag inte
            tror att jag får så mycket mer svar kring landrapporteringarna.
            Är inte socialdemokratins syn att skatterna ska användas i omfördelande
            syfte, att de ska fungera som ett fördelningsinstrument? Om det
            är Socialdemokraternas syn att skatterna ska användas i omfördelande
            syfte undrar jag: Varför accepterar ni att vi i dag har ett system
            som nationalekonomen Stefan de Vylder säger är ett skatteparadis
            för rika svenskar?
          </note>
          <note>
            Det är ingen förmögenhetsbeskattning, ingen arvs- och gåvoskatt,
            ingen fastighetsskatt, låg bolagsskatt med mera. Är ni beredda
            att göra någonting åt det här, så att Sverige inte längre ska
            vara det skatteparadis för rika svenskar som det i dag är?
          </note>
          <note type="speaker">
            Anf. 165 ERIK EZELIUS (S) replik:
          </note>
          <note>
            Herr talman! Jag håller inte med Daniel Sestrajcic om att den
            politik vi för tillsammans med Miljöpartiet, i samarbete med Vänsterpartiet
            vad gäller budgeten, inte skulle ha en fördelningspolitisk profil.
            Det är snarare tvärtom. Det ser vi tydligt på de skattehöjningar
            som gjordes inför 2016. Vi sänkte jobbskatteavdraget för de människor
            som tjänar mest och sänkte skatten för pensionärer. Framför allt
            handlar det om det som jag vill återkomma till i mitt anförande:
            Vad används skattepengarna till? Vi stärker den offentliga sektorn.
            Vi ger mer pengar till skola, vård och omsorg.
          </note>
          <note>
            På så sätt delar jag inte Daniel Sestrajcic s syn, att vi inte
            skulle ha en tydlig agenda för att omfördela resurser i samhället.
          </note>
          <note type="speaker">
            Anf. 166 LARRY SÖDER (KD) replik:
          </note>
          <note>
            Herr talman! Förlåt att jag tar lite extra tid! Jag förstår att
            det inte är alldeles lätt när man har barn här. Men jag ska fatta
            mig kort.
          </note>
          <note>
            Jag håller med Socialdemokraterna när det gäller det som du sa
            i ditt anförande, det vill säga att ett skattesystem måste vara
            legitimt. Det måste vara enkelt, och det måste ses som en helhet.
          </note>
          <note>
            Då kommer jag till min fråga. Vad anser Socialdemokraterna om
            fastighetsskatten?
          </note>
          <note>
            Ibland när man frågar socialdemokrater känns det som att det
            är en liten kassako som de tittar på för att kunna få in extra
            medel till staten och för att kunna göra nya reformer. Men en
            del andra säger: Det kommer vi aldrig att röra.
          </note>
          <note>
            Då frågar jag en representant för Socialdemokraterna, som sitter
            i skatteutskottet, om Socialdemokraterna under denna mandatperiod
            har någon avsikt att införa en fastighetsskatt.
          </note>
          <note type="speaker">
            Anf. 167 ERIK EZELIUS (S) replik:
          </note>
          <note>
            Herr talman! Är det en skatt som många ekonomer, sympatisörer
            till såväl höger som vänster, lyfter fram i en kommande skattereform
            är det just en fastighetsskatt.
          </note>
          <note>
            En investering i en fastighet eller bostad är bland de största
            investeringar som ett hushåll gör under sin livstid, skulle jag
            påstå. Därför är det väldigt viktigt med långsiktiga spelregler
            och att människor vet vad som gäller när de köper sin fastighet
            eller sitt första hus.
          </note>
          <note>
            Jag kommer tillbaka till det som jag nämnde. Vi ser gärna att
            vi i denna kammare för samtal kring hur skattesystemet ska utformas
            i framtiden, med breda skattebaser och låga skattesatser. Jag
            tror att Larry Söder och Kristdemokraterna kan förstå att det
            vore ganska svårt för Socialdemokraterna att gå fram med någon
            skatt som inte finner ett brett stöd i denna kammare. Framför
            allt handlar det om vad som gäller efter 2018. Det är därför det
            är viktigt att kunna komma överens om ett skattesystem som sträcker
            sig bortanför 2018. Det var det som var syftet med skattereformen
            1990–1991. Tyvärr är mycket av de principerna borta, men jag tror
            definitivt att det finns förutsättningar att föra motsvarande
            samtal i dag.
          </note>
          <note type="speaker">
            Anf. 168 LARRY SÖDER (KD) replik:
          </note>
          <note>
            Herr talman! Visst är investeringen i en fastighet den största
            investering som en familj eller en person gör under livet. Men
            ibland övergår fastigheten i barnens ägo. Den kanske övergår i
            släktens ägo ett par tre gånger. Man kan inte alltid rå för var
            fastigheten ligger någonstans. Därför anser jag att fastighetsskatten
            var orättvis. Den var inte legitim. Den var inte rätt utformad
            över huvud taget. Därför är vi kristdemokrater väldigt glada över
            att den har försvunnit.
          </note>
          <note>
            Vi skulle vara väldigt oroliga om man på något sätt ville införa
            en fastighetsskatt igen. Jag är fullt medveten om att ekonomer
            tar fram den på många olika sätt och tycker att det är en bra
            skattebas. Men man kan inte bara se ekonomiskt på frågor, utan
            man måste också se på det politiskt – det händer saker i familjen,
            och det händer saker i olika delar av landet – när man inför en
            sådan skatt.
          </note>
          <note>
            Om jag är vänlig uppfattar jag Socialdemokraternas svar som att
            man inte kommer att gå fram med detta helt enskilt. Ska det genomföras
            på ett eller annat sätt är det en bred majoritet i riksdagen som
            gäller. Det är kanske det närmaste jag kommer ett svar. Då tolkar
            jag det som att det inte kommer under mandatperioden, fram till
            2018.
          </note>
          <note type="speaker">
            Anf. 169 ERIK EZELIUS (S) replik:
          </note>
          <note>
            Herr talman! Larry Söder menar att den förra fastighetsskatten
            var orättvis. Man kan fråga sig hur pass rättvist det är i transformeringen
            till en kommunal fastighetsavgift, som i praktiken fortfarande
            är en skatt. Det är exempelvis vi i Skaraborg som har fått betala
            för borttagandet av skatten. De som har tjänat på detta är mer
            de i de rika förorterna i Stockholm, som Täby och Danderyd. Vi
            kan diskutera hur pass rättvist det är.
          </note>
          <note>
            Men jag vill komma tillbaka till detta: Ska det finnas långsiktiga
            regler och vill vi kunna skapa stabilitet och trygghet i de svenska
            hemmen handlar det framför allt om att hitta överenskommelser
            i denna kammare. Min bedömning är att det inte finns sådana indikationer
            i dagsläget. Men jag tror att det viktiga när man tittar på ett
            framtida skattesystem är breda skattebaser och skattesatser. Sedan
            kommer vi som partier förmodligen att kunna gå in med olika ståndpunkter
            och olika analyser. Men det tar vi den dagen.
          </note>
          <note>
            Överläggningen var härmed avslutad.
          </note>
          <note>
            (Beslut sk ulle fattas den 12 maj.)
          </note>
          <note>
            § 16 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 10 maj
          </note>
          <note>
            2015/16:1192 Armenier från Syrien
          </note>
          <note>
            av Shadiye Heydari (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 17 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 11 maj
          </note>
          <note>
            2015/16:1170 Tidsfrist för snustillverkare
          </note>
          <note>
            av Amir Adan (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1182 Förbud mot försäljning av paracetamol
          </note>
          <note>
            av Erik Bengtzboe (M)
          </note>
          <note>
            till statsrådet Gabriel Wikström (S)
          </note>
          <note>
            § 18 Kammaren åtskildes kl. 19 . 26.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 7 anf. 42 (delvis),
          </note>
          <note>
            av andre vice talmannen därefter till och med § 9 anf. 73 (delvis),
          </note>
          <note>
            av tredje vice talmannen därefter till och med § 11 anf. 101
            (delvis),
          </note>
          <note>
            av andre vice talmannen därefter till och med § 14 anf. 122 (delvis)
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om faktapromemoria
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Förmedlingsavgifter vid kortbetalningar
          </note>
          <note>
            Finansutskottets betänkande 2015/16:FiU35
          </note>
          <note>
            (Beslut fattades under § 13.)
          </note>
          <note>
            § 6 Ett effektivare förbud vid bristande kreditprövning
          </note>
          <note>
            Civilutskottets betänkande 2015/16:CU18
          </note>
          <note>
            (Beslut fattades under § 13.)
          </note>
          <note>
            § 7 Mellanöstern och Nordafrika
          </note>
          <note>
            Utrikesutskottets betänkande 2015/16:UU12
          </note>
          <note>
            Anf. 1 KARIN ENSTRÖM (M)
          </note>
          <note>
            Anf. 2 JULIA KRONLID (SD)
          </note>
          <note>
            Anf. 3 KERSTIN LUNDGREN (C)
          </note>
          <note>
            Anf. 4 JULIA KRONLID (SD) replik
          </note>
          <note>
            Anf. 5 KERSTIN LUNDGREN (C) replik
          </note>
          <note>
            Anf. 6 JULIA KRONLID (SD) replik
          </note>
          <note>
            Anf. 7 KERSTIN LUNDGREN (C) replik
          </note>
          <note>
            Anf. 8 HANS LINDE (V)
          </note>
          <note>
            Anf. 9 JULIA KRONLID (SD) replik
          </note>
          <note>
            Anf. 10 HANS LINDE (V) replik
          </note>
          <note>
            Anf. 11 JULIA KRONLID (SD) replik
          </note>
          <note>
            Anf. 12 HANS LINDE (V) replik
          </note>
          <note>
            Anf. 13 BIRGITTA OHLSSON (L)
          </note>
          <note>
            Anf. 14 SOFIA DAMM (KD)
          </note>
          <note>
            Anf. 15 HANS LINDE (V) replik
          </note>
          <note>
            Anf. 16 SOFIA DAMM (KD) replik
          </note>
          <note>
            Anf. 17 HANS LINDE (V) replik
          </note>
          <note>
            Anf. 18 SOFIA DAMM (KD) replik
          </note>
          <note>
            Anf. 19 ANDERS ÖSTERBERG (S)
          </note>
          <note>
            Anf. 20 JULIA KRONLID (SD) replik
          </note>
          <note>
            Anf. 21 ANDERS ÖSTERBERG (S) replik
          </note>
          <note>
            Anf. 22 JULIA KRONLID (SD) replik
          </note>
          <note>
            Anf. 23 ANDERS ÖSTERBERG (S) replik
          </note>
          <note>
            Anf. 24 SOFIA DAMM (KD) replik
          </note>
          <note>
            Anf. 25 ANDERS ÖSTERBERG (S) replik
          </note>
          <note>
            Anf. 26 SOFIA DAMM (KD) replik
          </note>
          <note>
            Anf. 27 ANDERS ÖSTERBERG (S) replik
          </note>
          <note>
            Anf. 28 KERSTIN LUNDGREN (C) replik
          </note>
          <note>
            Anf. 29 ANDERS ÖSTERBERG (S) replik
          </note>
          <note>
            Anf. 30 KERSTIN LUNDGREN (C) replik
          </note>
          <note>
            Anf. 31 ANDERS ÖSTERBERG (S) replik
          </note>
          <note>
            Anf. 32 BIRGITTA OHLSSON (L) replik
          </note>
          <note>
            Anf. 33 ANDERS ÖSTERBERG (S) replik
          </note>
          <note>
            Anf. 34 BIRGITTA OHLSSON (L) replik
          </note>
          <note>
            Anf. 35 ANDERS ÖSTERBERG (S) replik
          </note>
          <note>
            Anf. 36 KARIN ENSTRÖM (M) replik
          </note>
          <note>
            Anf. 37 ANDERS ÖSTERBERG (S) replik
          </note>
          <note>
            Anf. 38 KARIN ENSTRÖM (M) replik
          </note>
          <note>
            Anf. 39 ANDERS ÖSTERBERG (S) replik
          </note>
          <note>
            Anf. 40 VALTER MUTT (MP)
          </note>
          <note>
            Anf. 41 BJÖRN SÖDER (SD)
          </note>
          <note>
            Anf. 42 LOTTA JOHNSSON FORNARVE (V)
          </note>
          <note>
            Anf. 43 ROBERT HALEF (KD)
          </note>
          <note>
            Anf. 44 KERSTIN LUNDGREN (C) replik
          </note>
          <note>
            Anf. 45 ROBERT HALEF (KD) replik
          </note>
          <note>
            Anf. 46 KERSTIN LUNDGREN (C) replik
          </note>
          <note>
            Anf. 47 ROBERT HALEF (KD) replik
          </note>
          <note>
            Anf. 48 HANS LINDE (V) replik
          </note>
          <note>
            Anf. 49 ROBERT HALEF (KD) replik
          </note>
          <note>
            Anf. 50 HANS LINDE (V) replik
          </note>
          <note>
            Anf. 51 ROBERT HALEF (KD) replik
          </note>
          <note>
            Anf. 52 MARIA ANDERSSON WILLNER (S)
          </note>
          <note>
            Anf. 53 LOTTA JOHNSSON FORNARVE (V) replik
          </note>
          <note>
            Anf. 54 MARIA ANDERSSON WILLNER (S) replik
          </note>
          <note>
            Anf. 55 LOTTA JOHNSSON FORNARVE (V) replik
          </note>
          <note>
            Anf. 56 MARIA ANDERSSON WILLNER (S) replik
          </note>
          <note>
            (Beslut fattades under § 13.)
          </note>
          <note>
            § 8 Återställande av bestämmelse i lagen om signalspaning i försvarsunderrättelseverksamhet
          </note>
          <note>
            Försvarsutskottets betänkande 2015/16:FöU10
          </note>
          <note>
            (Beslut fattades under § 13.)
          </note>
          <note>
            § 9 Luftfartsfrågor
          </note>
          <note>
            Trafikutskottets betänkande 2015/16:TU14
          </note>
          <note>
            Anf. 57 RIKARD LARSSON (S)
          </note>
          <note>
            Anf. 58 EDWARD RIEDL (M)
          </note>
          <note>
            Anf. 59 RIKARD LARSSON (S) replik
          </note>
          <note>
            Anf. 60 EDWARD RIEDL (M) replik
          </note>
          <note>
            Anf. 61 RIKARD LARSSON (S) replik
          </note>
          <note>
            Anf. 62 EDWARD RIEDL (M) replik
          </note>
          <note>
            Anf. 63 JAKOP DALUNDE (MP)
          </note>
          <note>
            Anf. 64 EDWARD RIEDL (M) replik
          </note>
          <note>
            Anf. 65 JAKOP DALUNDE (MP) replik
          </note>
          <note>
            Anf. 66 EDWARD RIEDL (M) replik
          </note>
          <note>
            Anf. 67 JAKOP DALUNDE (MP) replik
          </note>
          <note>
            Anf. 68 ANDERS ÅKESSON (C)
          </note>
          <note>
            Anf. 69 RIKARD LARSSON (S) replik
          </note>
          <note>
            Anf. 70 ANDERS ÅKESSON (C) replik
          </note>
          <note>
            Anf. 71 RIKARD LARSSON (S) replik
          </note>
          <note>
            Anf. 72 ANDERS ÅKESSON (C) replik
          </note>
          <note>
            Anf. 73 EMMA WALLRUP (V)
          </note>
          <note>
            Anf. 74 ROBERT HALEF (KD)
          </note>
          <note>
            Anf. 75 TONY WIKLANDER (SD)
          </note>
          <note>
            Anf. 76 EDWARD RIEDL (M) replik
          </note>
          <note>
            Anf. 77 TONY WIKLANDER (SD) replik
          </note>
          <note>
            Anf. 78 EDWARD RIEDL (M) replik
          </note>
          <note>
            Anf. 79 TONY WIKLANDER (SD) replik
          </note>
          <note>
            Anf. 80 ERIK OTTOSON (M)
          </note>
          <note>
            (Beslut fattades under § 13.)
          </note>
          <note>
            § 10 Jakt och viltvård
          </note>
          <note>
            Miljö- och jordbruksutskottets betänkande 2015/16:MJU19
          </note>
          <note>
            Anf. 81 ISAK FROM (S)
          </note>
          <note>
            Anf. 82 ÅSA COENRAADS (M)
          </note>
          <note>
            Anf. 83 ISAK FROM (S) replik
          </note>
          <note>
            Anf. 84 ÅSA COENRAADS (M) replik
          </note>
          <note>
            Anf. 85 ISAK FROM (S) replik
          </note>
          <note>
            Anf. 86 ÅSA COENRAADS (M) replik
          </note>
          <note>
            Anf. 87 RUNAR FILPER (SD)
          </note>
          <note>
            Anf. 88 EMMA NOHRÉN (MP)
          </note>
          <note>
            Anf. 89 ESKIL ERLANDSSON (C)
          </note>
          <note>
            Anf. 90 LARS-AXEL NORDELL (KD)
          </note>
          <note>
            Anf. 91 LARS TYSKLIND (L)
          </note>
          <note>
            Anf. 92 STEN BERGHEDEN (M)
          </note>
          <note>
            Anf. 93 EMMA NOHRÉN (MP) replik
          </note>
          <note>
            Anf. 94 STEN BERGHEDEN (M) replik
          </note>
          <note>
            Anf. 95 EMMA NOHRÉN (MP) replik
          </note>
          <note>
            Anf. 96 STEN BERGHEDEN (M) replik
          </note>
          <note>
            Anf. 97 ISAK FROM (S) replik
          </note>
          <note>
            Anf. 98 STEN BERGHEDEN (M) replik
          </note>
          <note>
            Anf. 99 ISAK FROM (S) replik
          </note>
          <note>
            Anf. 100 STEN BERGHEDEN (M) replik
          </note>
          <note>
            (Beslut fattades under § 13.)
          </note>
          <note>
            § 11 Skolväsendet
          </note>
          <note>
            Utbildningsutskottets betänkande 2015/16:UbU14
          </note>
          <note>
            Anf. 101 LENA HALLENGREN (S)
          </note>
          <note>
            Anf. 102 CAMILLA WALTERSSON GRÖNVALL (M)
          </note>
          <note>
            Anf. 103 LENA HALLENGREN (S) replik
          </note>
          <note>
            Anf. 104 CAMILLA WALTERSSON GRÖNVALL (M) replik
          </note>
          <note>
            Anf. 105 LENA HALLENGREN (S) replik
          </note>
          <note>
            Anf. 106 CAMILLA WALTERSSON GRÖNVALL (M) replik
          </note>
          <note>
            Anf. 107 STEFAN JAKOBSSON (SD)
          </note>
          <note>
            Anf. 108 LENA HALLENGREN (S) replik
          </note>
          <note>
            Anf. 109 STEFAN JAKOBSSON (SD) replik
          </note>
          <note>
            Anf. 110 LENA HALLENGREN (S) replik
          </note>
          <note>
            Anf. 111 STEFAN JAKOBSSON (SD) replik
          </note>
          <note>
            Anf. 112 JABAR AMIN (MP)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Beslut om ärenden som slutdebatterats den 28 april
          </note>
          <note>
            UU16 Interparlamentariska unionen (IPU)
          </note>
          <note>
            UU17 Den parlamentariska församlingen för Unionen för Medelhavet
            (PA-UfM)
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU35 Förmedlingsavgifter vid kortbetalningar
          </note>
          <note>
            CU18 Ett effektivare förbud vid bristande kreditprövning
          </note>
          <note>
            UU12 Mellanöstern och Nordafrika
          </note>
          <note>
            FöU10 Återställande av bestämmelse i lagen om signalspaning i
            försvarsunderrättelseverksamhet
          </note>
          <note>
            TU14 Luftfartsfrågor
          </note>
          <note>
            MJU19 Jakt och viltvård
          </note>
          <note>
            § 14 (forts. från § 11) Skolväsendet (forts. UbU14)
          </note>
          <note>
            Anf. 113 CAMILLA WALTERSSON GRÖNVALL (M) replik
          </note>
          <note>
            Anf. 114 JABAR AMIN (MP) replik
          </note>
          <note>
            Anf. 115 CAMILLA WALTERSSON GRÖNVALL (M) replik
          </note>
          <note>
            Anf. 116 JABAR AMIN (MP) replik
          </note>
          <note>
            Anf. 117 ULRIKA CARLSSON i Skövde (C)
          </note>
          <note>
            Anf. 118 DANIEL RIAZAT (V)
          </note>
          <note>
            Anf. 119 CAMILLA WALTERSSON GRÖNVALL (M) replik
          </note>
          <note>
            Anf. 120 DANIEL RIAZAT (V) replik
          </note>
          <note>
            Anf. 121 CAMILLA WALTERSSON GRÖNVALL (M) replik
          </note>
          <note>
            Anf. 122 DANIEL RIAZAT (V) replik
          </note>
          <note>
            Anf. 123 ULRIKA CARLSSON i Skövde (C) replik
          </note>
          <note>
            Anf. 124 DANIEL RIAZAT (V) replik
          </note>
          <note>
            Anf. 125 ULRIKA CARLSSON i Skövde (C) replik
          </note>
          <note>
            Anf. 126 DANIEL RIAZAT (V) replik
          </note>
          <note>
            Anf. 127 CHRISTER NYLANDER (L)
          </note>
          <note>
            Anf. 128 JABAR AMIN (MP) replik
          </note>
          <note>
            Anf. 129 CHRISTER NYLANDER (L) replik
          </note>
          <note>
            Anf. 130 JABAR AMIN (MP) replik
          </note>
          <note>
            Anf. 131 CHRISTER NYLANDER (L) replik
          </note>
          <note>
            Anf. 132 ANNIKA ECLUND (KD)
          </note>
          <note>
            Anf. 133 HÅKAN BERGMAN (S)
          </note>
          <note>
            Anf. 134 ULRIKA CARLSSON i Skövde (C) replik
          </note>
          <note>
            Anf. 135 HÅKAN BERGMAN (S) replik
          </note>
          <note>
            Anf. 136 ULRIKA CARLSSON i Skövde (C) replik
          </note>
          <note>
            Anf. 137 HÅKAN BERGMAN (S) replik
          </note>
          <note>
            Anf. 138 ERIK BENGTZBOE (M)
          </note>
          <note>
            Anf. 139 DANIEL RIAZAT (V) replik
          </note>
          <note>
            Anf. 140 ERIK BENGTZBOE (M) replik
          </note>
          <note>
            Anf. 141 DANIEL RIAZAT (V) replik
          </note>
          <note>
            Anf. 142 ERIK BENGTZBOE (M) replik
          </note>
          <note>
            Anf. 143 MARIA STOCKHAUS (M)
          </note>
          <note>
            (Beslut skulle fattas den 12 maj.)
          </note>
          <note>
            § 15 Beskattning av företag, kapital och fastighet (förnyad behandling)
          </note>
          <note>
            Skatteutskottets betänkande 2015/16:SkU29
          </note>
          <note>
            Anf. 144 PER ÅSLING (C)
          </note>
          <note>
            Anf. 145 ULF BERG (M)
          </note>
          <note>
            Anf. 146 ANNA HAGWALL (SD)
          </note>
          <note>
            Anf. 147 ULF BERG (M) replik
          </note>
          <note>
            Anf. 148 ANNA HAGWALL (SD) replik
          </note>
          <note>
            Anf. 149 ULF BERG (M) replik
          </note>
          <note>
            Anf. 150 ANNA HAGWALL (SD) replik
          </note>
          <note>
            Anf. 151 DANIEL SESTRAJCIC (V)
          </note>
          <note>
            Anf. 152 ULF BERG (M) replik
          </note>
          <note>
            Anf. 153 DANIEL SESTRAJCIC (V) replik
          </note>
          <note>
            Anf. 154 ULF BERG (M) replik
          </note>
          <note>
            Anf. 155 DANIEL SESTRAJCIC (V) replik
          </note>
          <note>
            Anf. 156 LARRY SÖDER (KD)
          </note>
          <note>
            Anf. 157 DANIEL SESTRAJCIC (V) replik
          </note>
          <note>
            Anf. 158 LARRY SÖDER (KD) replik
          </note>
          <note>
            Anf. 159 DANIEL SESTRAJCIC (V) replik
          </note>
          <note>
            Anf. 160 LARRY SÖDER (KD) replik
          </note>
          <note>
            Anf. 161 ERIK EZELIUS (S)
          </note>
          <note>
            Anf. 162 DANIEL SESTRAJCIC (V) replik
          </note>
          <note>
            Anf. 163 ERIK EZELIUS (S) replik
          </note>
          <note>
            Anf. 164 DANIEL SESTRAJCIC (V) replik
          </note>
          <note>
            Anf. 165 ERIK EZELIUS (S) replik
          </note>
          <note>
            Anf. 166 LARRY SÖDER (KD) replik
          </note>
          <note>
            Anf. 167 ERIK EZELIUS (S) replik
          </note>
          <note>
            Anf. 168 LARRY SÖDER (KD) replik
          </note>
          <note>
            Anf. 169 ERIK EZELIUS (S) replik
          </note>
          <note>
            (Beslut skulle fattas den 12 maj.)
          </note>
          <note>
            § 16 Anmälan om fråga för skriftligt svar
          </note>
          <note>
            § 17 Anmälan om skriftliga svar på frågor
          </note>
          <note>
            § 18 Kammaren åtskildes kl. 19.26.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
