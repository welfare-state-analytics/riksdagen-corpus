<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--119</head>
          <docDate when="2016-06-14">2016-06-14</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för 24 maj justerades.
          </note>
          <note>
            § 2 Ansökan om ledighet
          </note>
          <note>
            Tredje vice talmannen meddelade att Leif Jakobsson (S) ansökt
            om ledighet under tiden den 15 juni 2016–24 september 2018.
          </note>
          <note>
            Kammaren biföll denna ansökan.
          </note>
          <note>
            § 3 Avsägelser
          </note>
          <note>
            Tredje vice talmannen meddelade att Leif Jakobsson (S) avsagt
            sig uppdragen som ledamot i skatteutskottet, i krigsdelagationen
            och i riksdagsstyrelsen från och med den 15 juni.
          </note>
          <note>
            Kammaren biföll dessa avsägelser.
          </note>
          <note>
            § 4 Anmälan om ersättare
          </note>
          <note>
            Tredje vice talmannen anmälde att Jamal El ‑ Haj (S) skulle tjänstgöra
            som ersättare för Leif Jakobsson (S) under tiden för hans ledighet
            den 15 juni 2016 – 24 september 2018 .
          </note>
          <note>
            § 5 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            från 25 till 26 i skatteutskottet
          </note>
          <note>
            från 27 till 28 i näringsutskottet
          </note>
          <note>
            Kammaren medgav dess a utökning ar.
          </note>
          <note>
            § 6 Val av extra suppleanter
          </note>
          <note>
            Val av extra suppleanter företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i skatteutskottet
          </note>
          <note>
            Mathias Tegnér (S)
          </note>
          <note>
            suppleant i näringsutskottet
          </note>
          <note>
            Börje Vestlund (S)
          </note>
          <note>
            § 7 Minskning av antalet suppleanter
          </note>
          <note>
            V a l beredningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle minskas
            från 75 till 74.
          </note>
          <note>
            Kammaren medgav denna minskning.
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2015/16:3423 till näringsutskottet
          </note>
          <note>
            2015/16:3424 till finansutskottet
          </note>
          <note>
            § 9 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utrikesutskottets betänkanden
          </note>
          <note>
            2015/16:UU18 Norden
          </note>
          <note>
            2015/16:UU19 Strategisk exportkontroll 2015 – krigsmateriel och
            produkter med dubbla användningsområden
          </note>
          <note>
            Näringsutskottets betänkande
          </note>
          <note>
            2015/16:NU23 Staten och kapitalet – struktur för finansiering
            av innova ­ tion och hållbar tillväxt
          </note>
          <note>
            Trafikutskottets betänkande
          </note>
          <note>
            2015/16:TU17 Sjöfartsfrågor
          </note>
          <note>
            Finansutskottets betänkande
          </note>
          <note>
            2015/16:FiU39 Offentlig upphandling
          </note>
          <note>
            § 10 Svar på interpellationerna 2015/16:600 och 657 om utlysning
            av arbeten för utländska medborgare
          </note>
          <note type="speaker">
            Anf. 1 Justitie- och migrationsminister MORGAN JOHANSSON (S):
          </note>
          <note>
            Fru talman! Annika Qarlsson har frågat mig vilka åtgärder jag
            avser att vidta för att Migrationsverkets tillämpning av gemenskapsföreträdet
            inte ska diskriminera dem som finner jobb via andra publika jobbsajter
            än Arbetsförmedlingens. Hon har också frågat mig vilka åtgärder
            jag avser att vidta för att säkerställa att svenska myndigheter
            inte tillämpar gemenskapsföreträdet i större utsträckning än vad
            som är nödvändigt utifrån lojalitetsprincipen. Christian Holm
            Barenfeld har frågat mig om jag avser att verka för att regeringen
            öppnar för fler vägar att söka arbete på än via Arbetsförmedlingen.
          </note>
          <note>
            Jag har valt att besvara dessa frågor gemensamt.
          </note>
          <note>
            Som minister kan jag inte påverka svenska myndigheters tillämpning
            av gällande lagstiftning. Jag kan inte heller ingripa i eller
            på annat sätt försöka påverka hur en myndighet eller domstol hanterar
            enskilda ärenden. Det framgår av regeringsformen.
          </note>
          <note>
            Unionsföreträdet är en princip som baseras på en resolution som
            EU:s stats- och regeringschefer antog 1994. Den innebär att medborgare
            i EU och tredjelandsmedborgare som är bosatta i EU ska ha företräde
            till lediga anställningar. Principen har senare bekräftats vid
            flera tillfällen, bland annat i samband med EU:s utvidgning 2004.
            Unionsföreträdet är visserligen inte juridiskt bindande. Men den
            så kallade lojalitetsprincipen, som innebär att medlemsstaterna
            inte ska vidta några åtgärder som äventyrar fördragets mål, gäller
            ändå.
          </note>
          <note>
            Reglerna för arbetskraftsinvandring infördes av den förra regeringen.
            Då gjordes bedömningen att unionsföreträdet kräver att personer
            bosatta inom EU/EES och Schweiz ska få kännedom om vakanser på
            den svenska arbetsmarknaden. Först därefter står det arbetsgivaren
            fritt att rekrytera från tredjeland. Ett arbetstillstånd får därför
            bara beviljas om rekryteringsförfarandet är förenligt med Sveriges
            åtaganden inom Europeiska unionen. I förarbeten till den aktuella
            bestämmelsen slås det fast att en ledig tjänst ska ha annonserats
            på ett sådant sätt att personer i Sverige, övriga EU/EES och Schweiz
            har haft möjlighet att söka den lediga tjänsten. Av samma förarbeten
            framgår tydligt att arbetsgivaren kan anmäla den lediga tjänsten
            till Arbetsförmedlingen för utannonsering men att det inte finns
            något som hindrar arbetsgivaren från att välja andra rekryteringssätt.
            Det avgörande är att det framgår i ärendet att unionsföreträdet
            har respekterats. Jag ser ingen anledning att göra någon annan
            bedömning.
          </note>
          <note>
            Mot den bakgrunden ser jag för närvarande inte heller någon anledning
            att vidta ytterligare åtgärder i den här frågan.
          </note>
          <note type="speaker">
            Anf. 2 ANNIKA QARLSSON (C):
          </note>
          <note>
            Fru talman! Jag vill börja med att tacka för svaret. Det är intressant
            att vi faktiskt delar uppfattning när det gäller stora delar av
            svaret. Men svaret är också mycket anmärkningsvärt eftersom vi
            tydligen med samma uppfattningar kan landa i helt olika slutsatser.
          </note>
          <note>
            Först konstaterar ministern att han varken kan eller får påverka
            myndigheter i enskilda ärenden. I det instämmer jag till fullo.
            Det är inte ministerstyre vi vill ha, någon av oss. Vad ministern
            väljer att inte nämna i sitt svar, i samma kapitel, är att han
            som minister däremot tillsammans med mig som lagstiftare har möjlighet
            att ändra grundförutsättningarna, alltså ändra lagen, vilket skulle
            ha påverkan i önskad riktning i kommande enskilda ärenden.
          </note>
          <note>
            Sedan kommer jag till det andra som jag är överens med ministern
            om. Ministern säger i svaret att det i förarbetet slås fast att
            man kan men inte måste anmäla den lediga tjänsten till AF och
            att det i förarbetet inte finns något som hindrar arbetsgivaren
            att välja andra rekryteringssätt.
          </note>
          <note>
            Vi är alltså överens vad gäller regeringsformen och om vad som
            gäller i förarbetet till den aktuella bestämmelsen. Det är bra,
            riktigt bra. Men när ministern sedan landar i slutsatsen att han
            mot bakgrund av detta inte för närvarande ser någon anledning
            att vidta några ytterligare åtgärder kan jag konstatera att vi
            inte är överens.
          </note>
          <note>
            Menar ministern inget med det han sa i sitt svar till mig om
            att han ställer sig bakom att arbetsgivare kan välja andra rekryteringssätt,
            som det var tänkt med lagstiftningen i fråga om den aktuella bestämmelsen?
            Är det bara läpparnas bekännelse? Eller är det så att utfallet
            blir så som ministern egentligen önskar, i enlighet med hur Socialdemokraterna
            röstade när vi införde arbetskraftsinvandringen? Om vi båda står
            bakom de förarbeten som finns men det sedan inte tillämpas är
            det upp till oss att faktiskt ändra på lagen.
          </note>
          <note>
            Denna interpellationsdebatt handlar om var jobbet var utannonserat
            och om gemenskapsföreträdet har iakttagits eller ej. Därför är
            det intressant att kort beskriva Linkedin. Linkedin är en webbtjänst
            som är inriktad på att skapa mötesplatser för arbetssökande och
            företag. De lyckas hyfsat väl. Det är den 18:e mest besökta sajten
            i världen. Den platsbank som finns under den europeiska portalen
            för arbetssökande är på plats 839 eller 855 när det gäller antalet
            besök. Det är intressant i jämförelse med Linkedins 18:e plats.
          </note>
          <note>
            Migrationsdomstolen hänvisar i domen till att det inte går att
            bedöma om kravet på utannonsering är uppfyllt, trots att det är
            många fler arbetsgivare som är anslutna till Linkedin och att
            det är mångdubbelt fler användare som är anslutna till Linkedin,
            jämfört med Eures, den europeiska portalen där AF ingår. Om det
            är ett tungt vägande argument att det ska vara många som kan se
            att ett jobb är utlyst för att gemenskapsföreträdet ska vara tillgodosett
            borde det rim ligtvis vara AF och jobb via P latsbanken som hade
            varit diskvalificerade och inte Linkedin.
          </note>
          <note>
            Min första fråga är om ministern menar något med sitt svar att
            han ställer sig bakom att man ska kunna välja andra rekryteringssätt.
            Då har jag en följdfråga. Rättstillämpningen följer inte förarbetet.
            Alternativa tjänster har mycket större spridning. Och detta får
            absurda konsekvenser för människor som har s kapat sig ett liv
            här. Vad mer krävs för att minis ­ tern ska vidta ytterligare
            åtgärder?
          </note>
          <note type="speaker">
            Anf. 3 CHRISTIAN HOLM BARENFELD (M):
          </note>
          <note>
            Fru talman! Jag ber att få tacka justitie- och migrationsminister
            Morgan Johansson för svaret på min interpellation. Liksom Annika
            Qarlsson kan jag instämma i viss argumentation, men jag tycker
            inte att det är ett tillräckligt svar på själva frågeställningarna
            i våra interpellationer. Å andra sidan var det ett väldigt tydligt
            besked om att ministern inte tänker göra något åt det problem
            som jag lyfter fram och det som min kollega Annika Qarlsson lyfter
            fram.
          </note>
          <note>
            Sverige har stora utmaningar när det gäller integration och migration.
            Alltför många står utanför arbetsmarknaden. Och etableringstiden
            är oroväckande lång. Det var den också före den flyktingkris som
            vi sett sedan hösten 2015.
          </note>
          <note>
            Det finns dock goda exempel, där vi ser att människor snabbt
            kommer ut på arbetsmarknaden. Det gäller de som har flytt hit,
            men kanske framför allt de som kommit hit som studenter eller
            som arbetskraftsinvandrare.
          </note>
          <note>
            Det exempel som lyfts fram här och som blev väldigt uppmärksammat
            i medierna gäller Syed Latif från Bangladesh. Det gäller en person
            som har studerat i fyra år på universitet, företrädesvis i Östersund.
            Därefter har han sökt jobb. Och han har fått jobb. Det är ett
            jobb som han haft i nästan två år innan det beslöts att han ska
            utvisas, på grund av att tjänsten inte utannonserats via Arbetsförmedlingen
            utan via Linkedin. Och det godtas inte av svenska myndigheter,
            då det inte är bevisat att alla inom hela EU, EES och Schweiz
            har kunnat ta del av annonsen om den utlysta tjänsten.
          </note>
          <note>
            Det handlar om ett yrkesnätverk som har 2 miljoner användare
            bara här i Sverige och klart många fler om man lägger till EU,
            EES och Schweiz. Det har långt över 400 miljoner användare världen
            över. Det är alltså världens största yrkesnätverk. I går såldes
            det dessutom för 216 miljarder kronor. Det borde tyda på att det
            har viss relevans och att det finns ett visst intresse. Men våra
            myndigheter anser att nätverkets tjänster inte når ut till våra
            medborgare. Givet svaret på interpellationen måste migrationsministerns
            uppfattning också vara att nätverket inte når ut.
          </note>
          <note>
            Dessutom lägger man bevisbördan för om annonseringen har nått
            ut till medborgare eller inte på den enskilde, i det här fallet
            på Syed Latif. Migrationsdomstolens försvar är att det här är
            en bevisfråga. Man säger: ”Det här är en bevisfråga. Han får ju
            visa att det här kommer till tillräckligt många människors kännedom.”
          </note>
          <note>
            Är det ett rimligt krav att ställa på en arbetssökande som har
            fått ett jobb?
          </note>
          <note>
            Fru talman! Ministern tar upp i sitt svar att det finns EU-resolutioner.
            Det finns förarbeten där det slås fast att lediga tjänster ska
            utannonseras så att personer inom EES, EU och Schweiz ska ha möjlighet
            att söka tjänsten. Det står också mycket riktigt, som ministern
            säger i sitt svar och som Annika Qarlsson tog upp, att tjänsten
            kan anmälas till Arbetsförmedlingen. Men det finns ingenting som
            hindrar arbetsgivaren från att använda och välja andra rekryteringssätt.
            Det borde innebära att det är fullt möjligt för arbetsgivaren
            att till exempel använda sig av Linkedin, ifall man hellre vill
            det.
          </note>
          <note>
            Trots detta avser alltså ministern och Sveriges regering att
            stå passiva och handlingsförlamade, utan att vilja agera. Är det
            på det sättet? Det vore i så fall beklagligt.
          </note>
          <note>
            Det skulle vara intressant att höra ministern utveckla exakt
            hur han och regeringen resonerar i de här frågorna. Jag har svårt
            att förstå logiken och rimligheten både i det som nu inträffat
            och i ministerns slutsats i svaret.
          </note>
          <note type="speaker">
            Anf. 4 SOFIA DAMM (KD):
          </note>
          <note>
            Fru talman! Jag arbetar inte dagligdags specifikt med frågor
            om arbetsmarknad och migration. Men som medmänniska, medborgare
            och förtroendevald kan jag inte annat än reagera på utvisningen
            av Syed Latif.
          </note>
          <note>
            Latif tog egna initiativ och ansvar för att ta sig in på den
            svenska arbetsmarknaden. Han kom hit som student, lärde sig svenska
            och fick jobb i Malmö. Han engagerade sig i nyanländas situation
            när Sverige var enormt beroende av just ideella krafter. Han var
            med och startade språkkafé i Skurup – i mina hemtrakter. Han betalade
            skatt och bidrog till ett bättre samhälle. Trots detta fick han
            alltså inte fortsatt arbets- och uppehållstillstånd.
          </note>
          <note>
            Fru talman! Det är fullt förståeligt att utvisningen av Latif,
            med motiveringen att han sökt sitt arbete via fel hemsida, har
            väckt starka reaktio ­ ner. Det är också förståeligt att Morgan
            Johansson i sitt svar betonar att han som ansvarig minister inte
            kan påverka svenska myndigheters tillämpning av gällande lagstiftning.
          </note>
          <note>
            Det som jag inte finner förståeligt är att migrationsministern
            inte tycks se vilka signaler som sänds när regeringen bara är
            tyst, när regeringen inte med kraft kan bedyra att personligt
            ansvar och egna initiativ premieras i det här landet. Ni skulle
            kanske kunna gå bräschen i EU-kretsen för en diskussion om acceptans
            för nya sätt att söka arbete. Linkedin är, som vi har hört i debatten,
            trots allt världens 17:e mest besökta hemsida. Trafiken och omfattningen
            av de olika hemsidorna har tydligt påvisats i Annika Qarlssons
            interpellation.
          </note>
          <note>
            I jakten på att nå Europas lägsta arbetslöshet skulle ni kunna
            signalera att ansträngningar spelar roll i vårt land och att ni
            ska göra vad ni kan för att systemet inte ska gå före den enskilda
            människan.
          </note>
          <note>
            Fru talman! Jag tror att en av anledningarna till att detta fall
            väcker starka reaktioner är att människor så innerligt vill att
            integrationen i vårt land ska fungera. Man vill att människor
            som kommer hit ska vara med och bidra till vårt gemensamma bästa,
            vara med och bidra till Sveriges gemensamma välstånd och att människor
            ska tillåtas ta egna initiativ för att trygga sin egen och landets
            framtid.
          </note>
          <note>
            Nog måste migrationsministern ha konkreta idéer för hur fall
            likt Latifs ska kunna undvikas i framtiden.
          </note>
          <note type="speaker">
            Anf. 5 Justitie- och migrationsminister MORGAN JOHANSSON (S):
          </note>
          <note>
            Fru talman! Den här frågan handlar inte om Linkedin eller Arbetsförmedlingen.
            Den här frågan handlar om unionsföreträdet, det vill säga den
            princip som säger att alla EU-medborgare måste ha haft möjlighet
            att söka tjänsten innan den kan förmedlas till någon annan. Det
            är ingen nyhet – inte för mig, inte heller för ledamöterna och
            inte för Sverige som EU-medlem. Principen fanns redan innan vi
            kom in i EU. Den kom 1994, precis i samband med vårt EU-inträde.
          </note>
          <note>
            Denna princip har gällt under hela perioden som Sverige har varit
            med ­ lem i Europeiska unionen. Den har gällt under socialdemokratiska
            reger ­ ingar, och den gällde under alla åtta åren med den borgerliga
            regeringen. Det var till och med den borgerliga regeringen som
            förtydligade att unions ­ företrädet uppnåddes om man annonserade
            via Arbetsförmedlingen. De borgerliga förtydligade nämligen det
            i den proposition från 2008 där ni drog upp regelverket för arbetskraftsinvandring.
          </note>
          <note>
            Jag kan läsa högt ur propositionen från 2007/ 08, som jag nu
            visar för kammaren. Den är underskriven av Fredrik Reinfeldt och
            Tobias Billström. Det står så här: ”Rekryteringen kan inledas
            av att arbetsgivaren anmäler den lediga anställningen till Arbetsförmedlingen
            för utannonsering. När en ledig tjänst utannonseras i Arbetsförmedlingens
            platsbank blir den också synlig i den europeiska internetbaserade
            platsportalen Eures, varigenom tjänsten görs tillgänglig för medborgare
            i övriga EU/EES och Schweiz. – – – Vidtas dessa åtgärder torde
            Migrationsverket typiskt sett kunna bedöma om gemenskapsföreträdet
            har respekterats. Det finns dock inget som hindrar arbetsgivaren
            från att välja andra rekryteringsåtgärder.”
          </note>
          <note>
            Det var ni som pekade ut Arbetsförmedlingen som det sätt på vilket
            man kan tillgängliggöra tjänsten och informera om den över hela
            EU. Det räcker nämligen inte att många kan läsa om tjänsten. Kravet
            är att alla i EU, EES och Schweiz ska ha haft möjlighet att se
            platsen utannonserad.
          </note>
          <note>
            Mot den bakgrunden är det som domstolen och Migrationsverket
            har kommit fram till inte orimligt. För att unionsföreträdet ska
            vara uppnått måste man kunna visa att rekryteringen till tjänsten
            har gått till på ett så ­ dant sätt att alla har kunnat se den.
            Det är det som domstolen och Migra ­ tionsverket har kommit fram
            till. Man måste kunna garantera det. Privata förmedlingar kan
            inte göra det. Jag kan inte utesluta att det skulle kunna finnas
            andra sätt som man skulle kunna annonsera om tjänsten på. Men
            inga andra sådana sätt är prövade.
          </note>
          <note>
            Jag menar att om diskussionen ska kunna föras vidare måste man
            fråga er som kritiserar ordningen varför ni plötsligt menar att
            arbetsgivaren inte ska behöva följa regler som ni drog upp eller
            så att säga är pappa till.
          </note>
          <note>
            Jag tycker också att man kan ställa en principiell fråga: Vad
            är det egentligen som är svårt för en arbetsgivare i fråga om
            att annonsera också via Eures och Arbetsförmedlingen? Eures är
            EU:s platsbank. Vad är det som hindrar arbetsgivarna från att
            göra det också? Man kan använda tusen olika rekryteringssätt.
            Men vad är det som är så svårt med att använda just de två? Det
            finns väl ingenting som kan hindra det? Ibland undrar jag varför
            man tvunget vill använda ett sätt, som mot den här bakgrunden,
            inte uppnår de legala förutsättningarna.
          </note>
          <note>
            Vi är självklart helt eniga med alla som säger att personligt
            ansvar och att man tar egna initiativ ska premieras. Men vi måste
            också kunna kräva av arbetsgivarna att de lever upp till det regelverk
            som finns.
          </note>
          <note type="speaker">
            Anf. 6 ANNIKA QARLSSON (C):
          </note>
          <note>
            Fru talman! Det är spännande att debattera med migrationsminister
            Morgan Johansson i just de här frågorna. Det är nämligen ett område
            där Alliansen drev igenom och fick en lagstiftning på plats. Det
            hade inte skett om det inte hade blivit ett regeringsskifte 2006.
          </note>
          <note>
            Precis som ministern mycket riktigt påpekar var det vi som genomförde
            detta och har satt upp de regler som finns. I fråga om det har
            jag inte påstått någonting annat.
          </note>
          <note>
            Det som jag däremot har en önskan om och har ett driv i fråga
            om är att man ser över hur det har fungerat. Vad är det som får
            helt orimliga konsekvenser, och vad kan man i så fall göra åt
            det?
          </note>
          <note>
            I denna fråga är det en så tydlig del som ändå blir personifierad
            när det är enskilda personer som råkar ut för detta, även om det
            inte är enskilda fall som vi står och diskuterar i denna kammare.
            Här diskuterar vi principer och lagar.
          </note>
          <note>
            Men sättet att söka arbete för att sedan ha rätt att få stanna
            i Sverige som arbetskraftsinvandrare är i dag begränsat. Men egentligen
            är det inte det, och det är det som någonstans blir så otroligt
            konstigt. Den princip som finns fastslagen öppnar ändå upp för
            möjligheten att söka arbete eller rekrytera på andra sätt.
          </note>
          <note>
            Det som sedan gör det besvärligt och svårt är att leda detta
            i bevis. Alltså på vilket sätt ska man kunna bevisa att någonting
            har varit synligt för tillräckligt många? I den delen kan jag
            se att det ändå finns en stor skillnad när det gäller flödet på
            de sajter där Arbetsförmedlingen finns jämfört med den sajt där
            Linkedin finns. Skulle man titta på flödet skulle det vara en
            självklarhet att det är Linkedin som man skulle skifta till efter
            ­ som det är den som når så oerhört många. När det gäller ett
            företräde för dem som tillhör den europeiska gemenskapen vore
            Linkedin en rätt naturlig del snarare än att följa andra.
          </note>
          <note>
            Ministern ställer sig i svaret ändå bakom att arbetsgivare ska
            ha möjlighet att rekrytera på andra sätt. Då blir det lite underligt
            att han sedan konstaterar att det inte fungerar och att utfallet
            inte blir på det sättet. Ministern säger sedan att han inte tänker
            vidta några åtgärder eftersom han inte anser att det behövs. Denna
            koppling blir inte helt logisk. Där saknar jag fortfarande svar
            på om han anser att detta inte är så att säga hans lagstiftning
            i grund och botten utan att det är Alliansens lagstiftning eller
            att det handlar om principiella frågor och att detta faktiskt
            ska vara tillgängligt för en större gemenskap och att man ska
            kunna se annonser och söka jobb.
          </note>
          <note>
            Man kan då fundera på utfallet, att Syed fick lämna landet och
            åka hem. Någonstans finns en misstanke i fråga om detta som går
            tillbaka till vad vi gjorde för ställningstaganden när lagstiftningen
            antogs 2007/08. Är det det önskade utfallet som ministern nu ser,
            och är det därför som han inte är beredd att vidta några åtgärder?
            Eller finns det andra skäl?
          </note>
          <note type="speaker">
            Anf. 7 CHRISTIAN HOLM BARENFELD (M):
          </note>
          <note>
            Fru talman! Det som sker genom åren är utveckling. Denna lagstiftning
            gällande arbetskraftsinvandring antogs efter förslag från alliansregeringen
            under de första åren. Det har hänt mycket sedan dess. Det har
            gått närmare tio år. Vi vet att när det gäller it-sidan, när det
            gäller sociala medier och när det gäller nätverk online har mycket
            hänt. Men det känns som om regeringen och ministern är ur fas
            med tiden och att teknikutvecklingen har sprungit förbi såväl
            regeringen som helhet som migrationsministern.
          </note>
          <note>
            Det handlar inte om att jag anser att ministern ska detaljstyra
            eller ägna sig åt ministerstyre. Däremot har både regering och
            riksdag möjlighet att justera och korrigera lagstiftning och regelverk
            som får oönskade konsekvenser.
          </note>
          <note>
            Vi kan vara ärliga med att säga att oavsett om det är en alliansregering
            eller en socialdemokratisk regering som har en god intention med
            lagstiftningen kan det finnas vissa delar som behöver justeras
            för att allt ska bli korrekt. När vi inser att det blir helt obskyra
            konsekvenser av vissa delar, kanske beroende på att myndigheter
            och Regeringssverige inte hänger med i utvecklingen, är det fullt
            möjligt, fullt rimligt och i många fall helt nödvändigt att en
            regering faktiskt följer med i tiden.
          </note>
          <note>
            Om man googlar och kollar på Linkedin har Migrationsverket och
            Arbetsförmedlingen egna profiler där, eftersom det är en så viktig
            och stor sajt. Linkedin har, som Annika Qarlsson också har tagit
            upp, fler användare registrerade än vad både Arbetsförmedlingen
            och den europeiska sajten har.
          </note>
          <note>
            När vi diskuterade att införa den lagstiftning för arbetskraftsinvandring
            som vi nu har var faktiskt Alliansen och Miljöpartiet överens
            i denna fråga därför att vi tror att det är bra att folk kan migrera,
            röra sig över gränserna och arbeta. Vi vill ju att folk som flyttar
            ska arbeta. Men vi vet också att det fanns ett stort motstånd
            i riksdagen från Vänsterpartiet, från Socialdemokraterna och migrationsministern
            och från de socialdemokratiska LO-facken , som var mycket tydliga
            med att detta inte var någonting som de ville ha. Nu har de också
            fått bra support från Sverigedemokraterna, som inte heller tycker
            om arbetskraftsinvandringen.
          </note>
          <note>
            Frågan är hur det står till i regeringen, mellan Miljöpartiet
            och Socialdemokraterna, i frågor som rör lagstiftningen om arbetskraftsinvandring.
          </note>
          <note>
            Givet det svar som jag har fått på interpellationen från migrationsmi
            ­ nistern har jag återigen svårt att se hur det skulle kunna vara
            ministerstyre att justera sådant som inte fungerar, om man har
            den viljan. Har migra ­ tionsministern inte viljan? Står man fast
            vid den åsikt som Socialdemokra ­ terna hade när lagstiftningen
            infördes, nämligen att arbetskraftsinvandring inte är något bra
            förrän alla LO-medlemmar har arbete? Är det ideologin, politiken
            och facken som styr? Eller vad är anledningen till migrations
            ­ ministerns motstånd mot att följa med i tiden och följa med
            i utvecklingen och faktiskt göra nödvändiga justeringar, så att
            Sverige är ett modernt land som följer med i tiden?
          </note>
          <note type="speaker">
            Anf. 8 SOFIA DAMM (KD):
          </note>
          <note>
            Fru talman! Ja, Linkedin är ett relativt nytt verktyg. Men det
            blir viktigare och viktigare. Då måste vi också våga se över konsekvenserna
            av att denna hemsida inte är så att säga godkänd, trots att den
            når så många medborgare i världen. Jag önskar bara att migrationsministern
            kunde säga att detta är värt att agera för.
          </note>
          <note>
            Arbetslösheten bland utrikes födda är hög i vårt land. Då måste
            vi lyfta fram fler goda exempel och inte motarbeta de som finns.
          </note>
          <note type="speaker">
            Anf. 9 Justitie- och migrationsminister MORGAN JOHANSSON (S):
          </note>
          <note>
            Fru talman! Som jag sa är detta era regler. Det var ni som lade
            fram förslag om denna lagstiftning och satte upp regelverket.
            Jag har i dag sagt att den tolkning av regelverket som är gjord
            inte är orimlig mot bakgrund av hur unionsföreträdet ser ut.
          </note>
          <note>
            På något sätt är det kanske typiskt för moderater, centerpartister
            och kristdemokrater att när de har förlorat valet ska arbetsgivarna
            plötsligt inte följa de regler som ni själva har varit med att
            sätta upp. Det tycker jag är egendomligt.
          </note>
          <note>
            Det har gått åtta år, men unionsföreträdet har inte förändrats.
            Det är fortfarande kvar. Man måste kunna visa att en tjänst har
            utlysts i hela EU. Det var det som ni skrev i er proposition,
            och det är så unionsföreträdet är utformat. Det är svårt att komma
            undan det.
          </note>
          <note>
            Det räcker inte att många har kunnat se annonsen. Man måste säkerställa
            att alla har haft chansen att se annonsen. Det är dessa kriterier
            som man ska mäta mot.
          </note>
          <note>
            Jag ställde tidigare en fråga. När vi nu vet utfallet, vad är
            det då som är så svårt för landets arbetsgivare när det gäller
            att utlysa en tjänst på ett sådant sätt att de lever upp till
            regelverket? Vad är det som hindrar dem från att lägga ut en tjänst
            på Arbetsförmedlingen s sajt, så att den finns med i hela Euressystemet?
            Kostar det pengar? Är det några oöverstigliga trösklar? Det finns
            väl ingenting som hindrar att de också använder Linkedin eller
            alla andra möjliga hemsidor eller annat?
          </note>
          <note>
            Men domstolen har sagt att den process som man prövade inte var
            tillräcklig för att leva upp till unionsföreträdet i enlighet
            med det regelverk som ni var med och satte upp.
          </note>
          <note>
            Sedan öppnas det här upp en större diskussion om synen på arbetskraftsinvandring.
            Jag tycker att det är oerhört viktigt att vi nu koncentrerar oss
            på att se till att alla de människor som redan befinner sig i
            Sverige som asylsökande – vi tog emot 160 000 människor förra
            året – kommer ut på arbetsmarknaden. Det kommer att bli en jättesvår
            och stor utmaning för oss. Visserligen har vi ganska bra skjuts
            på arbetsmarknaden just nu – över 100 000 nya jobb sedan den här
            regeringen tillträdde och mycket hög tillväxttakt, vilket gör
            att vi har goda förutsättningar – men jag tycker ändå att detta
            är oerhört viktigt.
          </note>
          <note>
            När det gäller arbetskraftsinvandringssystemet har ni rätt om
            ni tror att jag ser stora problem med det. Det gör jag, men kanske
            inte så som ni tror. De stora problemen tycker jag är att man
            har varit alldeles för dålig på att säkerställa att de som kommer
            hit som arbetskraftsinvandrare också har bra arbetsvillkor. Det
            brydde sig den gamla regeringen inte om. Den brydde sig inte ens
            om att säkerställa att avtal och löften som gavs i utlandet skulle
            vara juridiskt bindande här i Sverige när man kom hit. Det har
            vi en utredning som tittar på nu, för så måste det vara. Det ville
            ni inte göra då.
          </note>
          <note>
            Ni brydde er heller inte om att titta på kontroller eller sanktionsmöjligheter
            mot de arbetsgivare som utnyttjar människor som ofta är i en ganska
            svår och svag situation. Det har vi sett många uppseendeväckande
            exempel på.
          </note>
          <note>
            När vi tittar på arbetskraftsinvandringsfrågan ska vi ställa
            oss de här frågorna. Hur ser vi till att löften som ges i utlandet
            blir juridiskt bindande? Hur ser vi till att kontroller och sanktioner
            blir bättre så att man slipper jobba för 10 kronor i timmen och
            bo i en källare? Vi har precis sett den typen av exploatering.
          </note>
          <note>
            Nu har vi en utredning som tittar på detta, arbetskraftsinvandringsutredningen.
            Den kommer att vara färdig i september, och jag ser fram emot
            den. Det är vad jag skulle vilja inrikta resten av den här mandatperioden
            på när det gäller arbetskraftsinvandring – att se till att villkoren
            blir bättre för dem som jobbar.
          </note>
          <note type="speaker">
            Anf. 10 ANNIKA QARLSSON (C):
          </note>
          <note>
            Fru talman! Jag kan bara konstatera att i slutet av ministerns
            inlägg kom den fram, den linje som vi mer än en gång har sett
            att regeringen har och den agenda den jobbar efter: Hur kan vi
            göra det så svårt som det bara går att komma hit, vare sig man
            vill söka asyl, komma hit och arbeta eller arbetskraftsinvandra?
          </note>
          <note>
            Det är helt klart att uppmärksammandet av att jobb behöver annonseras
            via Arbetsförmedlingen kopplat till Syeds utvisning har gjort
            att väldigt många fler är medvetna om detta och lägger ut dubbla
            annonser – inte för att man får sökande via Platsbanken men för
            att man senare ska kunna hänvisa till den delen.
          </note>
          <note>
            Migrationsministern har fokus på hur han ska klämma åt företagarna
            och tycker att de är lite klantiga, dumma och allmänt hopplösa.
            Mitt fokus är på de arbetskraftsinvandrare som har kommit hit
            och sett en möjlighet att faktiskt få en framtid här i Sverige.
            De har investerat i sin utbildning, i språket och i ett nytt liv
            här men får vända tillbaka hem.
          </note>
          <note>
            I riksdagen stiftar vi lagar. Det är domstolarna som tolkar.
            I det här fallet upplever jag att man inte har använt de tolkningsmöjligheter
            som finns, givet de förarbeten som finns. När juridiken och politiken
            inte är i samklang är det inte domstolen som ska klandras, utan
            då är det vi i politiken som får göra om och i det här fallet
            göra tydligare.
          </note>
          <note>
            Jag hoppas att vi ska komma dithän att vi kan öppna upp möjligheten
            för fler människor att komma hit och vara med och bidra. Jag tror
            att Syed tillsammans med många andra kan vara viktiga delar i
            det arbete som vi har framför oss. Med många människor som kommit
            hit på flykt och nu ska söka sig in på arbetsmarknaden behöver
            vi alla goda krafter som kan vara med och hjälpas åt – även arbetskraftsinvandrare.
          </note>
          <note type="speaker">
            Anf. 11 CHRISTIAN HOLM BARENFELD (M):
          </note>
          <note>
            Fru talman! Jag har tydligen lite svårt att nå fram till migrationsministern
            med mina frågeställningar. Det är vår lagstiftning, säger migrationsministern
            och hänvisar till alliansregeringen 2007. Jag önskar att det fortfarande
            var en alliansregering som satt, för då kanske vi kunde få ordning
            på det här. Det är ju faktiskt migrationsministern som sitter
            på möjligheten att justera lagstiftningen om den får oönskade
            konsekvenser.
          </note>
          <note>
            Det vi har tagit upp här är att vi i världen och även i Sverige
            – möjligtvis inte i Regeringskansliet – har utveckling. Vi har
            sociala medier som växer och får fler användare, Arbetsförmedlingen
            har långt färre registrerade hos sig och så vidare. Någon gång
            i framtiden skulle vi till och med ha kunnat avveckla Arbetsförmedlingen,
            som står med i lagstiftningen, och infört något annat. Skulle
            ingen kunna komma hit i det läget , eftersom det står Arbetsförmedlingen?
          </note>
          <note>
            I de uttalanden som m igrationsdomstolen har gjort har man inte
            sagt att Linkedin absolut inte får användas. Det står att andra
            saker får användas men att det är upp till den enskilde att bevisa
            att de här personerna har haft möjlighet att ta del av det. Det
            är kanske ett orimligt krav att ställa på en enskild person.
          </note>
          <note>
            Vi behöver anpassa lagstiftningen till utvecklingen. Jag kan
            konstatera att tiden har sprungit förbi både regeringen – åtminstone
            den socialdemokratiska delen – och Morgan Johansson.
          </note>
          <note>
            Jag konstaterar att det tyvärr inte förefaller finnas någon vilja
            hos ministern att ens utveckla lagstiftningen, att justera den
            och få bort oönskade konsekvenser. Någonting är ju galet i systemet
            när en person har utbildat sig i Sverige, fått jobb i Sverige
            och jobbat i nästan två år i Sverige innan personen sparkas ut
            för att den inte har gått genom statliga Arbetsförmed ­ lingen.
          </note>
          <note>
            Vi borde vara glada när personer får jobb utan att gå till Arbetsförmed
            ­ lingen, för då kan Arbetsförmedlingen fokusera på dem som står
            längst från arbetsmarknaden.
          </note>
          <note type="speaker">
            Anf. 12 Justitie- och migrationsminister MORGAN JOHANSSON (S):
          </note>
          <note>
            Fru talman! Jag ställde frågan två gånger: Vad är det som är
            svårt för en arbetsgivare med att lägga ut sin annons också på
            Arbetsförmedlingen? Jag fick inget svar alls.
          </note>
          <note>
            Vi vet ju mot bakgrund av både den här domen och förarbetena
            att om man ska vara säker på att klara unionsföreträdet är det
            så man ska göra. Det kan säkert finnas andra sätt, men om man
            ska säker på det är det så man ska göra.
          </note>
          <note>
            Det är som sagt inget nytt regelverk, utan det här är någonting
            som den gamla regeringen utformade. Då säger man att vi ska ändra
            på regelverket nu. Ja, men unionsföreträdet måste fortfarande
            respekteras. Man måste fortfarande kunna göra troligt att tjänsten
            har kunnat ses av alla i EU- och EES-området. Det är det som är
            kruxet.
          </note>
          <note>
            Christian Holm Barenfeld talar i en bisats om att vi någon gång
            skulle avskaffa eller privatisera Arbetsförmedlingen. Då förstår
            jag att det kanske är det som ligger i förlängningen av Moderaternas
            politik. Men jag kan säga att om vi skulle splittra Arbetsförmedlingen
            och bara ha en massa privata arbetsförmedlare tror jag att det
            skulle vara ännu svårare att i domstol kunna visa att man har
            klarat unionsföreträdet. Då skulle den gemensamma plattformen
            i EU över huvud taget inte finnas.
          </note>
          <note>
            Jag återkommer hela tiden till frågan: Vad är det som är så svårt?
            Varför kan man inte, för att försäkra sig om att leva upp till
            regelverket, använda sig också av Arbetsförmedlingens sida?
          </note>
          <note>
            Sedan lyfter man fram den stora frågan om arbetskraftsinvandring.
            Min inställning är inte att vi ska göra det svårare att komma
            hit till Sverige som arbetskraftsinvandrare. Min inställning är
            att de som kommer hit ska garanteras bra arbetsvillkor. De ska
            inte utnyttjas på olika sätt, inte jobba för väldigt låga löner
            under väldigt dåliga förhållanden. Problemet med er lagstiftning
            var att ni inte såg det och inte byggde in tillräckliga kontrollfunk
            ­ tioner. Det är något vi måste arbeta med.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellationerna 2015/16:607 och 608 om överförmyndarverksamheten
          </note>
          <note type="speaker">
            Anf. 13 Justitie- och migrationsminister MORGAN JOHANSSON (S):
          </note>
          <note>
            Fru talman! Ola Johansson har frågat mig om jag har för avsikt
            att göra en översyn av överförmyndarverksamheten, tydliggöra ansvaret
            för överförmyndaren och förbättra tillsynen över gode män. Thomas
            Finnborg har frågat mig om jag kommer att vidta några åtgärder
            med anledning av den senaste tidens avslöjanden om gode män som
            försnillar, om jag delar bedömningen att det behövs en förbättrad
            tillsyn och i så fall på vilket sätt. Han har även frågat mig
            om jag anser att det är allvarligt att gode män inte polisanmäls
            och hur problemet i så fall ska åtgärdas.
          </note>
          <note>
            Systemet med gode män och förvaltare bygger på att enskilda personer
            i alla delar av samhället kan åta sig ett uppdrag som innebär
            en viktig insats för en medmänniska. Många gånger är deras insatser
            avgörande för att den som befinner sig i en utsatt situation ska
            få sina rättigheter tillgodosedda. Det är en angelägen uppgift
            för samhället att säkerställa att systemet fungerar väl. Jag är
            därför allvarligt bekymrad över de brister i tillsynen över gode
            män och förvaltare som har framkommit i den senaste tidens medierapportering.
            Jag har av denna anledning träffat företrädare för berörda länsstyrelser
            och Sveriges Kommuner och Landsting för en diskussion om de problem
            som finns i tillsynen.
          </note>
          <note>
            Det finns ett regelverk som anger hur överförmyndarna och länsstyrelserna
            ska bedriva sin tillsyn. Lagstiftningen har setts över och förbättrats
            vid flera tillfällen under de senaste årtiondena. Exempelvis har
            tillsynen över överförmyndarna koncentrerats till sju länsstyrelser
            från att tidigare ha varit en uppgift för 21 länsstyrelser i syfte
            att effektivisera tillsynen och stärka rättssäkerheten. Så sent
            som för drygt ett år sedan trädde också nya regler i kraft som
            syftar till att förbättra kontrollen av gode män och förvaltare.
            Jag utesluter inte ytterligare förändringar av lagstiftningen,
            men det viktiga nu är att se till att tillsynen fungerar även
            i praktiken. Reger ­ ingen avser därför att uppdra åt länsstyrelserna
            att förbättra sin tillsyn. Exempelvis bör det finnas möjlighet
            för länsstyrelserna att på ett bättre sätt samordna tillsynen
            och stödet till överförmyndarna. De tillsynsverktyg som länsstyrelserna
            har till sitt förfogande bör också kunna användas oftare och på
            ett mer strategiskt sätt. Jag förväntar mig också att överförmyndarna
            vidtar åtgärder för att förbättra sin tillsyn. Det är i det arbetet
            avgörande att kommunerna ser till att överförmyndarna ges den
            kompetens och organisation som uppdraget kräver.
          </note>
          <note>
            Om det i överförmyndarnas tillsyn uppstår en misstan ke om att
            ett brott har begåtts ska det naturligtvis polisanmälas. Vid de
            samtal som jag har haft med berörda länsstyrelser och Sveriges
            Kommuner och Landsting har det funnits en samsyn om detta. Jag
            tycker att en polisanmälan fyller en viktig funktion inte bara
            för att se till att lagföring sker utan också för att sända signaler
            till andra att brott får konsekvenser.
          </note>
          <note type="speaker">
            Anf. 14 OLA JOHANSSON (C):
          </note>
          <note>
            Fru talman! Tack för svaret, justitieministern!
          </note>
          <note>
            Det var i april som SVT:s Uppdrag granskning uppmärksammade fall
            där gode män hade bestulit sina huvudmän och där kommunernas överförmyndare
            hade underlåtit att göra anmälningar trots att de känt till oegentligheterna.
            Både min och Thomas Finnborgs frågor ställdes i samband med tv-programmet
            och skulle ha besvarats den 20 maj – för nästan fyra veckor sedan.
            Jag förstår att Morgan Johansson har ett pressat schema. Såvitt
            man kunde utläsa av hans svar har han ägnat tiden åt att samla
            på sig underlag för att kunna besvara våra frågor om vad han avser
            att göra. Det är bra.
          </note>
          <note>
            Jag vill börja med att poängtera att de flesta gode män och förvaltare
            till en ringa ersättning lägger ned ett enormt arbete för att
            hjälpa de svagaste och mest utsatta; åldersdementa, funktionsnedsatta,
            minderåriga utan vårdnadshavare eller med föräldrar som själva
            lever med funktionsnedsättning samt ensamkommande barn.
          </note>
          <note>
            Jag har tidigare varit kommunalråd och ledamot i en överförmyndarnämnd.
            Det var många svåra ärenden med konflikter, hotfulla situationer
            och en utbred d misär att ansvara för. Ett ständigt problem för
            verksamhe ­ ten var att hitta personer som var beredda att ge
            sig in i arbetet, att skaffa sig den utbildning som behövdes och
            framför allt sätta av den tid som krävs för ett sådant uppdrag.
            Att sedan några årsräkningar kanske inte redovisades i tid fick
            man dessvärre acceptera. Även den av kommunen anställda tjänstemannen
            fick slita hårt för att hålla verksamheten flytande. Godmansföreningen
            i Kungsbacka uppvaktade mig flitigt, och jag fick god inblick
            i vad de faktiskt gör.
          </note>
          <note>
            Centerpartiet vill se en stärkt överförmynderiverksamhet och
            ser det inte som möjligt eller önskvärt att inlemma den i socialtjänsten.
            Det skulle medföra en betydligt högre kostnad och en mycket sämre
            kvalitet.
          </note>
          <note>
            Det har visat sig att små kommuner inte klarar att upprätthålla
            den kompetens och den kontroll som behövs. Detta utnyttjas av
            oseriösa personer. I min interpellation understryker jag att det
            är oacceptabelt när överförmyndare inte polisanmäler begångna
            bedrägerier. Det hade varit förvånande om justitieministern hade
            haft en annan uppfattning.
          </note>
          <note>
            Centerpartiet välkomnar att ministern har gett länsstyrelserna
            i uppdrag att förbättra tillsynen. Låt oss då hoppas att han också
            skickar med pengar för det. Vi vill också att tillsynsansvaret
            för överförmyndarna skärps och att de förses med möjlighet att
            utfärda sanktioner gentemot en god man eller förvaltare som inte
            sköter sig.
          </note>
          <note>
            För de kommuner som har för få ärenden eller inte kan hitta en
            person som kan åta sig uppgiften att vara överförmyndare måste
            det vara möjligt att samverka om funktionen. Det ska vara möjligt
            att ha en gemensam nämnd eller gemensam överförmyndare med grannkommunen.
          </note>
          <note>
            Det förefaller nu som att regeringen tar frågan på lika stort
            allvar som vi i Centerpartiet gör. Därför har jag en följdfråga.
            Tycker Morgan Johansson att systemet med överförmyndare, överförmyndarnämnd
            och gode män fungerar väl , eller ser han skäl att överväga en
            annan organisationsform?
          </note>
          <note type="speaker">
            Anf. 15 THOMAS FINNBORG (M):
          </note>
          <note>
            Fru talman! Jag får tacka för svaret från ministern.
          </note>
          <note>
            Jag tycker också att det är positivt att ministern har träffat
            representanter för Sveriges Kommuner och Landsting och länsstyrelserna
            så snabbt för att reda ut de akuta frågorna när det gäller bedrägerier
            och brott mot huvudmännen.
          </note>
          <note>
            Vi vet att frågan om gode män och förvaltare i grund och botten
            handlar om skydd för de svagaste i samhället. Stat och kommuner
            har det yttersta ansvaret när man tar över och förvaltar den enskildes
            ekonomi. Det behövs ett nytt samlat regelverk för verksamheten
            i Sverige så att det blir en helhetssyn inom hela området. Lagstiftningen
            är sedan 1924. Under åren har vissa tillägg och förändringar gjorts
            i lagstiftningen – till det bättre – men jag tycker att man har
            lappat och lagat under många år , och ingen har haft det riktiga
            helhetsansvaret.
          </note>
          <note>
            Det stundar en stor utmaning inför framtiden. I dag finns över
            100 000 gode män, och de ökar med de ensamkommande barnen. De
            förvaltar uppskattningsvis 35 miljarder – en ansenlig summa. Ärendena
            hos tingsrätterna har ökat med 27 procent den senaste tiden.
          </note>
          <note>
            De flesta gode män gör en fantastisk insats, men tyvärr finns
            undantag – som vi har sett i medierna. Tillsynen över verksamheten
            är bristfällig, och det är oklart vem som ska polisanmäla uppkomna
            brott – som vi har hört tidigare.
          </note>
          <note>
            Den 1 januari 2015 skärptes lagstiftningen på olika områden.
            Länsstyrelsen i Dalarna fick i uppgift att ta fram statistik för
            hela landet. Tyvärr har vi än i dag inte sett något resultat.
            Vad jag förstår är det kommunerna som inte har lämnat in uppgifter
            till länsstyrelsen.
          </note>
          <note>
            Kommer regeringen att ta initiativ för en total översyn för att
            säkerställa verksamheten?
          </note>
          <note type="speaker">
            Anf. 16 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tror att det i grunden råder en stor samsyn om
            vikten av att verksamheten för gode män fungerar. Jag vet att
            upprinnelsen till dessa interpellationer var precis de avslöjanden
            vi såg för någon månad sedan. Ni reagerade lika starkt som jag
            gjorde när ni såg dem. De åtalades. Men de vara bara ett axplock
            av ärendena. De ärenden som SVT hade gått igenom visade att över
            20 miljoner kronor kunde vara på avvägar och inte fullständigt
            redovisade för. Det var en begränsad del av alla ärenden. Om man
            skulle titta på alla ärenden skulle det vara fråga om att flera
            hundra miljoner kronor inte har redovisats. Det är naturligtvis
            i så fall en mycket stor skandal.
          </note>
          <note>
            Det var ett viktigt journalistiskt arbete som SVT gjorde med
            det avslöjandet. Det blev helt uppenbart att vi måste göra någonting,
            särskilt mot bakgrund av att det också signalerades ett slags
            överslätande attityd i en del fall. Ska man verkligen polisanmäla?
            hördes från en del håll. Det kunde heta att om man grävde för
            djupt skulle inte fler vilja bli gode män. Jag fann det angeläget
            att markera hårt mot detta.
          </note>
          <note>
            Verksamheten och uppdraget för gode män är otroligt viktiga frågor.
            Det finns naturligtvis ett uppdrag att ha koll på ekonomin, men
            godmanskapet fyller också viktig social funktion för många människor.
            Det ska vi inte glömma. De kanske inte alltid har så många andra
            kontakter utåt. Det gäller inte minst alla de ensamkommande barnen
            som kom till Sverige förra året. Ofta blir den gode mannen en
            viktig kontaktyta ut mot samhället. De allra flesta, som Thomas
            Finnborg sa, gör ett fantastiskt och alldeles strålande arbete.
          </note>
          <note>
            Det är därför så viktigt att komma till rätta med eventuella
            bekymmer så att inte ryktet svärtar ned hela uppdraget. Därför
            är det också av det skälet viktigt att tillsynen fungerar.
          </note>
          <note>
            Jag träffade som sagt SKL och de sju länsstyrelser som har tillsyns
            ­ ansvar i förra veckan. Vi hade en väldigt bra diskussion under
            ett par tim ­ mars tid om hur vi skulle gå vidare. Jag fick nästan
            bilden av att de behöv ­ de den där samlingen, att träffas och
            prata om dessa saker, för att kunna börja nysta upp många saker
            som de skulle kunna lösa.
          </note>
          <note>
            Jag sa att vi för att understödja detta kommer att ge ett särskilt
            uppdrag till de sju länsstyrelserna att titta över vad de inom
            ramen för nuvarande regelverk kan förbättra i tillsynen när det
            gäller information, samverkan och utbildning. De ska också se
            över om de behöver någonting mer i form av lagstiftning för att
            stärka tillsynen. Ett sådant uppdrag ligger vi i slutskedet av
            att kunna ge dem.
          </note>
          <note>
            Jag tycker att vi börjar där. Skulle vi nu börja stöpa om hela
            systemet, särskilt när det kom så många ensamkommande barn förra
            året och det finns ett stort rekryteringsbehov, tror jag att vi
            tar oss vatten över huvudet i vart fall i det här skedet. Jag
            säger alltså: Låt oss börja med att gå in och se hur vi bär oss
            åt för att stärka tillsynen inom ramen för nuvarande regler –
            och titta på regelverket – i stället för att genomföra ett stort
            systemskifte! Där är jag i vart fall i dag när det gäller tankar
            om hur vi ska gå vidare med detta.
          </note>
          <note type="speaker">
            Anf. 17 OLA JOHANSSON (C):
          </note>
          <note>
            Fru talman! Tack för ett kompletterande och mer resonerande svar,
            ministern.
          </note>
          <note>
            Vi är två interpellanter här. Thomas Finnborg kan dessa frågor
            och är sitt partis talesperson. Det är bra och viktigt att vi
            kan föra ett samtal om någonting som är så aktuellt och viktigt.
            Det handlar om de mest utsatta människorna, nämligen de som behöver
            någon som kan sörja för person.
          </note>
          <note>
            Det handlar om att bevaka rätt, se till att läkartider bokas,
            hålla kontakt med myndigheter, hålla kontakt med äldreomsorgen
            i kommunen, se till att mediciner hämtas ut, betala räkningar
            och se till att kontanter finns tillgängliga. För det måste man
            ha tillgång till konton. Skulle man missa ett betalningsdatum
            drabbas huvudmannen, som kanske blir uppsagd från sin lägenhet.
            Vi hörde om ett fall där en man miste sitt lönebidrag och därmed
            sitt arbete därför att förvaltaren hade glömt bort att ansöka
            om det.
          </note>
          <note>
            Detta är ingen stark grupp som kan göra sin röst hörd, och därför
            är det bra att Uppdrag granskning sätter fingret på slarv, oegentligheter
            och bedrägerier. De som är ansvariga överförmyndare pekas ut och
            tvingas förklara varför de har misskött kontrollen och inte anmäler
            brott som begås mot enskilda av oseriösa gode män. Det är säkert
            så att det kan röra sig om uppemot 100 miljoner som dessa människor
            blivit bestulna på.
          </note>
          <note>
            Nu ökar behoven. Det är fler äldre och fler utskrivningar från
            psykiatrin. Det är fler ensamkommande barn som saknar anhöriga
            i landet och behöver hjälp med skola, asylprocess, pengar och
            samhällskontakter. Det är intressanta och viktiga uppgifter för
            den som är engagerad i sina medmänniskor och har tid, men det
            är jobbigt om man inte har rätt kompetens, själv genomlever en
            svår period eller saknar den tid som behövs.
          </note>
          <note>
            Det är dock glädjande att regeringen förefaller stå upp bakom
            systemet och verka för att stärka det. Det är viktigt att vi från
            politiskt håll visar korten och ger överförmyndarna rätt verktyg
            och stöd så att de tusentals gode män som verkar åt 100 000 huvudmän
            ska slippa känna sig förknippade med kriminella utan kunna fortsätta
            sitt arbete till stöd för de utsatta.
          </note>
          <note>
            Mina uppmaningar till Morgan Johansson är möjligen att slå in
            öppna dörrar, men det behöver pekas ut en central statlig myndighet
            med ansvar för överförmyndarverksamheten. Det finns inte i dag.
            Skärp och förtydliga länsstyrelsernas tillsynsansvar över överförmyndarverksamheten!
            Det har Morgan Johansson redan nämnt. Det är i dag koncentrerat
            till sju länsstyrelser, och av en eventuell ny regionindelning
            följer att de troligen blir färre. Se då till att det finns ekonomiska
            resurser och juridisk kompetens för detta hos länsstyrelserna!
          </note>
          <note>
            Förtydliga överförmyndarens eller nämndernas ansvar för att följa
            upp ekonomi och redovisning, och se till att de gode männen bevakar
            rätt och sörjer för person! Höj också fribeloppet så att huvudmannen
            ges möjlighet att få ut högre ersättning att betala den gode mannen
            med för det arbete som utförs.
          </note>
          <note>
            Som jag påpekade i min interpellation saknas det också nationell
            statistik över verksamheten; vi rör oss med lite olika antal och
            summor, och vi är inte riktigt säkra på hur många huvudmän och
            gode män det finns. Det är bra att länsstyrelserna har getts en
            uppgift här, men det saknas besked om ansvarig myndighet. Kom
            gärna med besked om detta och om statistiken! Om det ska tas ett
            samlat grepp om det här, handlar det om en utredning? Vad är det
            vi ska se över?
          </note>
          <note type="speaker">
            Anf. 18 THOMAS FINNBORG (M):
          </note>
          <note>
            Herr talman! Jag får också tacka för svaret.
          </note>
          <note>
            Jag har arbetat rätt länge med de här frågorna, i sex år sedan
            jag kom in i civilutskottet 2010. Jag har träffat överförmyndare,
            förvaltare och Föreningen Sveriges Överförmyndare, som lägger
            ned ett stort ideellt arbete för att få detta att fungera.
          </note>
          <note>
            Samsynen är att det tyvärr finns rätt stora brister i systemet.
            Det rör sig om utbildning, dålig tillsyn och olika arbetssätt
            i kommunerna. Det är också olika arvodessystem; när det gäller
            ensamkommande har man kommunen, och det har ställt till problem.
            Det är nämligen lite högre för ensamkommande, och då blir det
            svårt att rekrytera till den kommunala verksamheten. Det är också
            dålig uppföljning, och det är svårt att rekrytera kompetenta gode
            män vid svårare fall.
          </note>
          <note>
            Ola har nämnt en del som bör ingå i översynen. Jag tycker att
            man bör undersöka om vi behöver något centralt organ som kanske
            kan ha det övergripande ansvaret, så att det i Sverige blir likvärdigt
            med utbildningar och annat. Man bör undersöka detta med en fungerande
            statistik. Det är dock kommunerna som inte har lämnat in, så det
            är ett problem. Man bör undersöka detta med en bättre och jämlik
            utbildning som är gemensam för hela landet, så att vi kan få kvalitet
            på detta.
          </note>
          <note>
            Man bör titta på tydligare regler vid uppkomna brott; det har
            vi diskuterat och fått svar på – man ska titta på det nu. Det
            är väl bra att vara ense om vem som ska anmäla vad. Det kan ju
            inte vara förvaltaren själv, som kanske har begått brottet, men
            någon måste anmäla. Man bör också se över möjligheten till rotation
            av gode män, för en person kanske inte ska vara god man i 20 år.
            Det kan ställa till problem ibland.
          </note>
          <note>
            Jag vet att Morgan Johansson har diskuterat ett register över
            gode män med Ann-Charlotte Hammar Johnsson, och det kanske är
            svårt att bygga upp ett sådant. Men det kanske går att göra inom
            den lokala överförmyndarnämnden, som har någon koll. Man bör se
            över möjligheten att förordna juridisk person vid komplicerade
            fall. Detta är viktigt; vissa kan ju straffa ut sig i dag och
            säga att de inte vill ha någon, hota och så. Då måste vi ha en
            annan lösning.
          </note>
          <note>
            Min fråga är: Hur kommer ministern att agera för att få till
            en förändring så att vi kan få en rättssäker överförmyndarverksamhet
            i framtiden, med kvalitet?
          </note>
          <note type="speaker">
            Anf. 19 SOLVEIG ZANDER (C):
          </note>
          <note>
            Herr talman! Den här frågan är verkligen viktig, och jag måste
            ta tillfället i akt att förstärka en del av det som bland annat
            Ola Johansson har tagit upp. Det handlar faktiskt om att förebygga
            så att vi inte hamnar i de situationer vi nu har hamnat i.
          </note>
          <note>
            Ministern har här uttryckt att han har pratat med SKL och agerat
            i ärendet, och då minner jag mig hur det var när vi 2014 kom med
            propositionen om det som trädde i kraft den 1 januari 2015. Ni
            från Socialdemokraterna hade då en följdmotion om att ni tyckte
            att det var viktigt att tillsätta en utredning som var mer generell
            och mer övergripande. Jag hoppas verkligen att ministern håller
            fast vid det Socialdemokraterna då sa. Dessvärre var Miljöpartiet
            inte delaktig t i den följdmotionen, men jag hoppas verkligen
            att ni håller fast vid detta.
          </note>
          <note>
            I det sammanhanget vill jag också säga att det kanske är bra
            om det blir en parlamentarisk översyn. Detta är nämligen ingen
            oviktig sak som man kan hantera med vänster hand. Det är otroligt
            viktigt att människor kan känna tillit till dem som är överförmyndare.
            Vi vet i dag att överförmyndarnämnderna ska erbjuda utbildning.
            Det betyder att det inte är tvingande, och det säger ingenting
            om vilken kvalitet det är på de överförmyndare som blir tillsatta.
          </note>
          <note>
            En av de saker som infördes den 1 januari 2015 var att kontrollen
            av vilka gode män som fick uppdrag skulle skärpas. Det måste tydliggöras
            vad den skärpningen ska innebära. Vad är det en god man ska uppfylla?
            Ministern säger att vi inte får göra några stora förändringar
            med tanke på det stora behov vi har, och då skulle jag vilja säga
            att det är tvärtom. De stora behov som finns nu gör ju att vi
            måste ställa extra krav, ministern. Det är nämligen oerhört svåra
            frågor.
          </note>
          <note>
            Att vara god man för ensamkommande barn, med allt som dessa barn
            har varit utsatta för, är att vara ställföreträdande förälder.
            Då kan man inte vänta med att se till att vi får gode män som
            klarar av den uppgiften.
          </note>
          <note>
            När en god man själv inte kan hantera en uppgift måste det finnas
            någon som tar det juridiska ansvaret för att det sker på rätt
            sätt. Det är därför man måste tydliggöra att det ska finnas nämnder
            av olika slag.
          </note>
          <note>
            Jag förväntar mig att ministern gör slag i saken och, som ministern
            och Socialdemokraterna föreslagit, gör som följdmotionen sa, nämligen
            en generell översyn.
          </note>
          <note>
            Vi vet att det är många ensamma överförmyndare som har ett stort
            ansvar ute i landets kommuner. Ett sätt att möjliggöra för de
            små kommunerna att få ett större underlag och en bättre översyn
            är att de samarbetar. Det är något som skulle kunna föreslås.
            Ett sådant samarbete har man bland annat i Uppland. Där samarbetar
            sex av de åtta kommunerna. Det ger en tyngd, juridisk kunskap
            och möjligheter att stötta de gode männen.
          </note>
          <note>
            Ministern, jag vill verkligen poängtera att det här är oerhört
            viktigt och ge ministern lite råg i ryggen att agera.
          </note>
          <note type="speaker">
            Anf. 20 Justitie- och migrationsminister MORGAN JOHANSSON (S):
          </note>
          <note>
            Herr talman! Råg i ryggen kan man behöva lite då och då, så jag
            tackar för det. Samtidigt vill jag ändå säga att det vi har gjort
            hittills – träffarna med både länsstyrelserna och med SKL och
            också det uppdrag som vi nu ska ge länsstyrelserna – visar med
            vilket allvar som vi ser på de här uppgifterna och att det är
            nödvändigt att vi stramar upp systemet.
          </note>
          <note>
            Vi kommer att ge uppdraget, som framför allt kommer att handla
            om många av de frågor som vi har varit inne på. Hur kan överförmyndare
            sam ­ verka bättre i landet och också tillsynsorganen? Hur förbättrar
            man infor ­ mationen mellan dem? Hur förbättrar man utbildningen,
            som också Tho ­ mas Finnborg var inne på? Hur följer man upp de
            regelförändringar som har gjorts på ett bättre sätt?
          </note>
          <note>
            Vi ger uppdraget till de sju länsstyrelserna. Jag sa också på
            mötet att vi inte kan ge något uppdrag till SKL, men SKL måste
            vara med i det här sammanhanget. Jag är övertygad om att när den
            grupp tillsätts som ska titta på det här kommer SKL att vara en
            del av den. Det tror jag är väldigt viktigt för att man ska komma
            framåt.
          </note>
          <note>
            Resultatet av gruppens arbete tror jag kan handla om att förbättra
            sådant som redan i dag kan göras inom ramen för gällande regelverk,
            men det kan nog också handla om lagförändringar och förmodligen
            också om en del förordningsändringar som vi kan behöva göra, inte
            minst för att få till stånd en bättre samverkan.
          </note>
          <note>
            Vi måste också titta på reglerna och musklerna som det allmänna
            har att till exempel avskilja olämpliga gode män, att se till
            att överförmyndare som inte gör vad de ska blir bättre och hur
            tillsynsmusklerna i det avseendet kan stärkas på olika sätt. Då
            behövs nog både lagförändringar och förordningsförändringar.
          </note>
          <note>
            Vi ger gruppen det här uppdraget. De får sedan återkomma med
            förslag till regeringen. Och jag kan försäkra er om att i den
            mån vi behöver göra lagförändringar kommer vi att gå till riksdagen
            med förslag så fort vi kan. Jag instämmer nämligen i vad många
            har sagt, att här måste vi agera, vilket också berör den andra
            frågan, det vill säga om vi ska ta initiativ till ett stort systemskifte
            och göra om hela systemet. Det är inte något som vi går in i i
            dag. Jag vill nu ha åtgärder på plats på kort sikt.
          </note>
          <note>
            Jag utesluter inte att vi kan behöva göra någon större förändring
            så småningom. I så fall ska det föregås av en diskussion med de
            politiska partierna, för det är en så pass stor sak att det i
            så fall måste förankras på det sättet. Men en sådan förändring
            tar ju åratal att göra, och då kommer vi inte till rätta med de
            akuta problem som jag ser att vi har just nu. Därför börjar vi
            med länsstyrelserna och rapporten därifrån.
          </note>
          <note>
            När det gäller frågan om polisanmälningarna tycker jag nog att
            vi fick ett gott utfall av det samtal vi hade med länsstyrelse
            och SKL. Vi är fullständigt överens om att om man misstänker att
            det förekommer brott ska det prövas av polisen. De ska i så fall
            öppna en förundersökning som i sin tur kan leda till åtal. Men
            det är där den prövningen ska ske. Det får inte finnas några andra
            eventuella överväganden i bakgrunden, det vill säga risken för
            att man inte får tillräckligt många gode män, utan det är otroligt
            viktigt för den enskilde att det här systemet fungerar.
          </note>
          <note>
            Om man misstänker att någon av våra allra mest utsatta medborgare
            har blivit av med pengar är det klart att samhället måste stå
            starkt, anmäla det och se till att det blir utrett.
          </note>
          <note type="speaker">
            Anf. 21 OLA JOHANSSON (C):
          </note>
          <note>
            Herr talman! Då har vi kommit till den punkt där vi ska tacka
            för debatten och för svaren och försöka summera.
          </note>
          <note>
            Det var alltså förra veckan som ministern hade möte med SKL.
            Det förklarar att ni var lite sena med svaret, men jag väntar
            så gärna.
          </note>
          <note>
            100 miljoner kan ha försvunnit från olika huvudmän. Det är stora
            summor, och framför allt är det stora summor för den enskilde
            som drabbas.
          </note>
          <note>
            Jag vill minnas att i Stieg Larssons roman Män som hatar kvinnor
            var det en god man som var den stora skurken. Det har säkert satt
            en bild av någonting som kanske inte riktigt överensstämmer med
            verkligheten. Men vi ser en kriminalitet, kanske inte så grov
            som den men i vissa fall alltför grov.
          </note>
          <note>
            Det är något som försämrar förtroendet. Ministern nämnde den
            sociala funktionen. Det är väldigt viktigt att det finns ett förtroende
            och en tillit som inte solkas ned av den här typen av rykten.
            En god man kan ju faktiskt göra ett riktigt bra arbete men ändå
            känna sig utsatt för att vara ifrågasatt.
          </note>
          <note>
            Men den som drabbas värst är huvudmannen, den enskilde, som råkar
            ut för det här. Och det går inte att finna ord för att beskriva
            vilken avsky man känner inför de människor som utnyttjar en situation
            på det sättet. Att ha tillgång till ett konto, kunna styra över
            någons liv och inte ta ansvaret fullt ut är förskräckligt. Det
            borde nästan vara en samhällets uppgift, genom riksdag, regering,
            länsstyrelser och kommuner, att offentligt be om ursäkt för de
            handlingar som har begåtts av människor som har ett samhällets
            uppdrag.
          </note>
          <note>
            Det är glädjande att notera att ministern beskriver att ett uppdrag
            är på väg, som går utöver det som redan är utlovat, om att skärpa
            tillsynen. Vi välkomnar det.
          </note>
          <note>
            Vi välkomnar också de inspel som har gjorts av Thomas Finnborg
            när det gäller att se över möjligheten till rotation, om det nu
            är möjligt att hitta gode män i den uppfattning som behövs, och
            att få fram ett register. Att även kunna förordna en juridisk
            person som god man vore välkommet samt att se över möjligheten
            att öka fribeloppet så att gode män får en ersättning som någorlunda
            motsvarar den arbetsinsats som utförs.
          </note>
          <note>
            Tack för debatten!
          </note>
          <note type="speaker">
            Anf. 22 THOMAS FINNBORG (M):
          </note>
          <note>
            Herr talman! Jag tycker att vi har kommit en bit på väg i den
            här debatten. Det är positivt att man nu tar det första steget.
            Det som är mest akut är bedrägerierna, tycker jag.
          </note>
          <note>
            Sedan finns det mycket i den här verksamheten som kan sys ihop
            runt om i Sverige, för det ser väldigt olika ut i kommunerna.
            Jag tror att det behövs någon centralt som kan styra upp detta.
            Det handlar om gemensam utbildning och om blankettsystem. Alla
            som jag har pratat med saknar någon centralt som skulle kunna
            hjälpa dem. Jag vet att Eva von Scheele på SKL har varit ett stöd
            för dem. Men frågan har legat på två olika utskott, eller vad
            det kallas, på SKL, så beredningarna har varit lite splittrade.
          </note>
          <note>
            Många kommuner har en bra verksamhet. Jag tror att det skulle
            vara positivt om flera kommuner samverkade. Mindre kommuner behöver
            kanske slå ihop verksamheterna för att få en bra verksamhet.
          </note>
          <note>
            Morgan Johansson sa i svaret att länsstyrelsen ska vara ett stöd
            för överförmyndaren. Det har man också efterlyst i de olika kommunerna;
            man saknar ett riktigt stöd.
          </note>
          <note>
            Ja, vi står inför stora utmaningar i framtiden, och det är förstås
            viktigt att ha en fungerande och rättssäker verksamhet. Jag tycker
            fortfarande att det behövs någon form av centralt organ, kanske
            inte en myndighet, som håller i detta gemensamt för hela Sverige
            så att man vet vart man ska vända sig.
          </note>
          <note>
            Jag har inte fler frågor, så jag tackar för debatten och önskar
            en trevlig sommar.
          </note>
          <note type="speaker">
            Anf. 23 SOLVEIG ZANDER (C):
          </note>
          <note>
            Herr talman! Jag blir lite fundersam när jag lyssnar till ministern,
            så nu vill jag ha ett förtydligande av vad som är en liten översyn
            och vad som är en stor översyn. I början sa ministern att man
            inte kunde göra en stor översyn. Sedan sa ministern att man ska
            tillsätta en stor översyn om det behövs och att och att en sådan
            tar flera år.
          </note>
          <note>
            Av det skälet vill jag att ministern nu lovar att man ska tillsätta
            en större översyn. Tar den flera år är det i allra högsta grad
            angeläget att man gör det så fort som möjligt. Då kan vi få något
            som blir bättre så att vi slipper vara i den situation vi har
            hamnat i.
          </note>
          <note>
            SKL i all ära vad gäller att de ska göra förtydliganden och så,
            men det är inte de som styr landet. Vi måste ha en tydlig lagstiftning,
            inte bara SKL:s förordnanden och sådant. Det är viktigt.
          </note>
          <note>
            Låt mig poängtera det som Thomas Finnborg sa om ett centralt
            organ. Ett sådant är nödvändigt för att överförmyndarverksamheten
            i landet ska ha något att förhålla sig till och för att man ska
            se hur överförmyndarverksamheten fortskrider.
          </note>
          <note>
            Visst ska man anmäla om det begås ett brott, ministern. Men det
            är den enskilde överförmyndaren i en liten kommun som ska göra
            denna anmälan; det ska inte huvudmannen göra. Både ministern och
            jag vet hur svårt det är att göra denna anmälan i en liten kommun
            där personkännedomen är stor och man har få överförmyndare att
            ta till. Därför behövs det någon som kan bistå överförmyndaren
            med det, alltså en nämnd.
          </note>
          <note>
            Jag vill också tacka för att ministern tar detta på allvar. Jag
            kan inte nog betona hur viktigt detta är för de människor som
            behöver denna hjälp.
          </note>
          <note type="speaker">
            Anf. 24 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tackar också för debatten och för många av de
            inspel som har gjorts av interpellanterna om sådant man skulle
            kunna göra. Jag ser i och för sig framför mig att vi kan täcka
            in det allra mesta av det med det uppdrag vi ger till länsstyrelserna.
            Skulle vi behöva göra något större får vi återkomma till partierna
            om det. Då talar vi om en större utredning.
          </note>
          <note>
            Men som jag sa är det viktigaste just nu att vi inriktar oss
            på att försöka komma åt de problem som vi kan klara av på relativt
            kort sikt.
          </note>
          <note>
            Jag ser detta uppdrag som en startpunkt. Det är såklart inte
            SKL som ska utforma regelverket; det förstår jag också. Det är
            inte heller så det ska tolkas. Min poäng var att SKL måste vara
            med i den grupp som ska se över hur man i så fall ska förändra
            regelverket.
          </note>
          <note>
            Intrycket av det möte jag hade är att bara man sätter man ihop
            de viktiga aktörerna i samma rum och ger dem ett uppdrag kan de
            lösa mycket. Sådant som måste ändras i lagstiftningen får vi ta
            hit, men de kan göra mycket inom ramen för det de redan kan.
          </note>
          <note>
            Ola Johansson tog upp att det i Stieg Larssons bok Män som hatar
            k vinnor var en god man som var den stora skurken. Låt mig påminna
            om att det också var en god man som var en av hjältarna, nämligen
            den gode man som Lisbeth Salander hade först. Han fungerade närmast
            som en fadersfigur för henne under lång tid. Jag tror att han
            i boken beskrevs som en rättrådig gammaldags gråsosse. Jag ville
            bara ha sagt det.
          </note>
          <note>
            De allra flesta gode män gör ett strålande arbete. Det är dock
            inget argument för att vi inte ska stärka tillsynen, för det ska
            vi givetvis göra.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:615 om månggifte
          </note>
          <note type="speaker">
            Anf. 25 Justitie- och migrationsminister MORGAN JOHANSSON (S):
          </note>
          <note>
            Herr talman! Jessika Roswall har frågat mig om jag avser att
            vidta några åtgärder för att hindra månggifte i Sverige.
          </note>
          <note>
            Låt mig börja med att klargöra att det inte är tillåtet att ingå
            äktenskap i Sverige om man redan är gift. Det är till och med
            straffbart. Som Jessika Roswall påpekar är det däremot tillåtet
            i en del andra länder. Detta är inte ett förhållande som vi kan
            ändra genom svensk lagstiftning.
          </note>
          <note>
            Det främsta syftet med den internationella privaträtten är att,
            med ett visst inslag av diplomati, förhålla sig till att varje
            land har sin egen lagstiftning. Huvudregeln i svensk internationell
            privaträtt är därför att ett utländskt äktenskap erkänns här om
            det är giltigt i det land där det ingicks.
          </note>
          <note>
            Möjligen tecknar Jessika Roswall i övrigt en alltför förenklad
            bild av rättsläget. Det finns trots allt regler som begränsar
            utrymmet att erkänna utländska polygamiska äktenskap. Dessa regler
            innebär att en person med anknytning till Sverige inte kan ingå
            månggifte i ett annat land och sedan få det erkänt i Sverige.
          </note>
          <note>
            I övriga fall har myndigheterna möjlighet att vägra att erkänna
            äktenskapet om det anses uppenbart oförenligt med grunderna för
            den svenska rättsordningen. Detta kallas ordre public.
          </note>
          <note>
            Det är inte alls säkert att svenska domstolar skulle anse att
            ett polygamt äktenskap är förenligt med grunderna för vår rättsordning.
            Det är dock upp till myndigheterna att pröva om ett utländskt
            äktenskap ska erkännas när det visar sig att den ena maken redan
            är gift, och det är upp till domstolarna att skapa vägledande
            avgöranden i frågan.
          </note>
          <note>
            Jag följer utvecklingen och kommer att agera om det skulle visa
            sig nödvändigt.
          </note>
          <note type="speaker">
            Anf. 26 JESSIKA ROSWALL (M):
          </note>
          <note>
            Herr talman! Jag tackar justitieministern för svaret.
          </note>
          <note>
            Den internationella privat- och processrätten har diskuterats
            mycket de senaste åren. Det beror delvis på vårt medlemskap i
            EU och delvis på den internationalisering vi ser. Människor bildar
            såklart familj över gränser, och detta finns det all anledning
            att återkomma till. Jag vet att justitieministern nyligen var
            på ett rådsmöte för att diskutera just privaträttsliga regler
            inom familjerätten.
          </note>
          <note>
            Men det vi diskuterar i dag är det omvända: en privaträttslig
            regel som är tillåten i vissa andra länder men inte i Sverige
            och som är helt främmande för vår rättsordning, nämligen polygama
            äktenskap.
          </note>
          <note>
            I svensk rätt behandlar vi sedan mer än hundra år makar i ett
            äktenskap lika. Lika länge har inte två makar av samma kön haft
            samma rättigheter, men i dag är det självklart. Det är en del
            av vår svenska rättsuppfattning och en grundläggande rättighet
            att vardera maken tillförsäkras lika rätt och samma skyddsregler.
            Därtill har vi en grundlag som slår fast människors lika värde
            och att det ska råda jämställdhet mellan könen.
          </note>
          <note>
            I de polygama äktenskap vi här talar om är det företrädesvis
            en man som är gift med flera fruar. Detta är tillåtet i flera
            länder, och dessa länder är ofta patriarkala. Polygami förknippas
            ofta med kvinnoförtryck. Dessa äktenskap bygger inte, som i Sverige,
            på jämställdhet mellan makarna.
          </note>
          <note>
            För ett antal månader sedan besökte civilutskottet Skatteverket.
            En av frågorna vi tog upp var registreringen av polygama äktenskap,
            vilket sker av myndigheten.
          </note>
          <note>
            Det är mycket riktigt så som justitieministern säger i sitt svar
            att det inte tillåtet i Sverige att ingå äktenskap om man redan
            är gift. Det påstår jag inte heller i min interpellation, men
            de facto finns det närmare 300 polygama äktenskap registrerade
            hos Skatteverket. Även om myndigheten kan vägra registrering görs
            det ändå.
          </note>
          <note>
            Detta får konsekvenser för många delar av familjerätten. Det
            första man tänker på är arvsrätten. Vad händer exempelvis om mannen
            med tre fruar avlider? Är samtliga fruar dödsbodelägare? Om den
            avlidne har barn med de olika fruarna, hur ska barnen bedömas?
            Är de särkullbarn?
          </note>
          <note>
            Justitieministern menar i sitt svar att jag förenklar bilden
            av rättsläget. Det var absolut inte min avsikt , utan jag ville
            snarare lyfta upp frågan om att polygama äktenskap enligt mitt
            förmenande bekräftar ett fortsatt förtryck och är något som vi
            inte ska legalisera. Jag ville också lyfta upp de civilrättsliga
            konsekvenserna som detta får.
          </note>
          <note>
            Ordre public, som justitieministern tog upp, betyder att svensk
            domstol kan avstå från att tillämpa utländsk rättsordning om det
            uppenbart strider mot svensk rättsordning. Justitieministern säger
            att han inte är säker på om svenska domstolar skulle anse polygama
            äktenskap förenliga med vår rättsordning.
          </note>
          <note>
            Min uppfattning är att de inte är det. De strider mot såväl grundlagen
            som ordre public. Men som jag nyss sa och som jag skrev i interpellationen
            är det ett problem när en myndighet i Sverige registrerar äktenskapen.
            Det får konsekvenser och är otillfredsställande.
          </note>
          <note>
            Jag tror inte att dessa situationer kommer att minska med den
            omvärld vi nu ser. Jag anser att politiken måste vara tydlig med
            att polygama äktenskap inte godkänns.
          </note>
          <note>
            Justitieministerns vänta-och-se-svar är inte tillräckligt. Vad
            anser justitieministern om att det är ovisst för de kvinnor som
            lever i polygama äktenskap vad som händer om maken dör? Vilka
            rättigheter har de? Hur ska barnen behandlas? Ska de behandlas
            lika eller inte?
          </note>
          <note type="speaker">
            Anf. 27 MIKAEL ESKILANDERSSON (SD):
          </note>
          <note>
            Herr talman! Jag l ät riksdagens utredningstjänst, RUT, göra
            en utredning om månggifte och polygama förhållanden, och jag fick
            den i min hand den 14 mars i år. Den har ganska nya siffror, vill
            jag påstå. Man pratar om att det är 300 stycken, men det är ju
            300 äktenskap . Det är betydligt fler personer som är involverade
            i dessa äktenskap.
          </note>
          <note>
            Enligt RUT-utredningen, som nu blir offentlig och som man därmed
            säkert kan begära ut, finns det 292 registrerade. Men då är det
            framför allt antalet män som är registrerat, eftersom det i huvudsak
            är män som är gifta med flera kvinnor. Eftersom kvinnorna bara
            är gifta med en man registreras de inte på samma sätt.
          </note>
          <note>
            Det totala antalet personer som det rör sig om när man räknar
            ut det är strax över 700 vuxna. Till detta ska läggas de eventuella
            barn som finns i äktenskapen. Om man räknar med att varje kvinna
            har genomsnittligt antal födda barn under livstiden, vilket är
            två stycken, pratar vi om åtminstone 1 000 barn. Det är alltså
            flera tusen personer i Sverige som berörs av dessa polygama förhållanden.
            Jag tycker därför inte att man ska förringa och säga att detta
            är ett litet problem.
          </note>
          <note>
            Jessika Roswall nämner att det är helt främmande för vår rättsordning
            och tycker att ett vänta-och-se-svar inte är tillräckligt. Då
            finner jag det lite märkligt att Moderaterna själva väntade och
            såg i åtta år utan att göra något över huvud taget. Åtminstone
            gjorde de ingenting för att göra den lilla lagändring som innebär
            att man helt enkelt förbjuder registrering av månggifte och polygama
            förhållanden helt i Sverige, vilket vore rimligast.
          </note>
          <note>
            Så sent som den 21 maj 2015 skrev tre moderater på SVT Opinion
            under rubriken ” Självklar rättighet med antalsneutrala äktenskap
            ”: ” Staten och politiker kan inte avgöra vilka som man blir kär
            i och bör heller inte avgöra hur många man vill gifta sig med
            .” Det är skönt att se att Moderaterna nu har ändrat uppfattning.
          </note>
          <note>
            Senare i debattartikeln skriver de: ” Sverige erkänner redan
            idag polygama äktenskap när människor som flyttar till Sverige
            tidigare gift sig i ett annat land. Men man tillåter inte att
            folk gifter sig med mer än en person innanför landets gränser.
            Detta är en inkonsekvens som bör rättas till. ” Den delen av artikeln
            kan jag hålla med Moderaterna om. Jag tycker att den bör rättas
            till så att det inte är möjligt att vara gift med fler än en person
            i Sverige.
          </note>
          <note>
            Det finns flera andra exempel där Moderaterna har uttalat sig
            för månggifte. Moderata Ungdomsförbundet i Skåne vill tillåta
            månggifte, vilket de fastslog och gick ut med i SVT den 23 februari
            2015.
          </note>
          <note>
            Samtidigt som jag frågar regeringen om de tänker göra den lilla
            lagändringen att helt enkelt förbjuda månggifte vill jag fråga
            Moderaterna om de verkligen avser att agera för en sådan ändring.
            Vi sverigedemokrater skulle utan vidare ställa oss bakom ett sådant
            förslag, men vi har inte sett något i utskottet. Vi har inte sett
            några sådana förslag över huvud taget från Moderaterna. Än så
            länge har det uteslutande varit munväder.
          </note>
          <note type="speaker">
            Anf. 28 Justitie- och migrationsminister MORGAN JOHANSSON (S):
          </note>
          <note>
            Herr talman! Utgångspunkten är, som vi alla vet, att det är förbjudet
            att ingå äktenskap med fler än en person – det som man kallar
            för polygami. Det är till och med straffbart och kan ge böter
            eller upp till två års fängelse. Det finns inga som helst planer
            hos regeringen på att ändra detta i något avseende. Jag vet att
            det förs en diskussion på många håll, men det finns inga planer
            på att göra någon ändring i den delen.
          </note>
          <note>
            Samtidigt vet vi att det förekommer i andra länder och traditioner,
            företrädesvis i muslimska länder, men det finns också i kristen
            tradition, hos mormonerna.
          </note>
          <note>
            Som Jessika Roswall berörde är rättsläget oklart i de fall där
            man inte har någon anknytning till Sverige. När det gäller de
            fall som Jessika Roswall hänvisade till, alltså de fall som Skatteverket
            ska ha registrerat och som ska uppgå till nästan 300, ser man
            vid en djupare analys att personerna i de allra flesta fall är
            att betrakta som falska bigamister.
          </note>
          <note>
            Det kan röra sig om fall där man har varit gift tidigare men
            där man inte kan visa att äktenskapet är upplöst eller att ens
            före detta make är avliden. Då är man fortfarande registrerad.
            För detta talar det faktum att 64 av de 292 är kvinnor. Det skulle
            alltså röra sig om kvinnor som har två eller tre makar, eller
            hur många det nu handlar om. Många av de registrerade fallen gäller
            detta. Såvitt jag vet är polyandri inte tillåtet i något land,
            så i de allra flesta fall rör det sig om denna typ av fall.
          </note>
          <note>
            En sådan registrering som Skatteverket gör är inte ett erkännande
            utan en administrativ åtgärd. Enligt den information jag har inhämtat
            har ingen domstol i Sverige hittills erkänt polygami i den meningen
            att man till exempel har beslutat om ett arv eller en bodelning
            när det rör sig om flera olika makar. Det kan man kanske tycka
            är underligt, eftersom det trots allt kan röra sig om situationer
            som man egentligen borde ha stött på för länge sedan. Men hittills
            har, såvitt jag vet, denna fråga aldrig prövats av en svensk domstol.
          </note>
          <note>
            I så fall kommer den att prövas mot frågan om ordre public, det
            vill säga om detta är förenligt med svensk rättsordning. Om en
            domstol kommer fram till att det är det vet vi inte; den kan lika
            gärna komma fram till motsatsen. Då får vi naturligtvis vara beredda
            att agera, men i avvaktan på det skulle jag vilja att vi ber Skatteverket
            att analysera siffrorna och uppgifterna mer noggrant för att se
            vad det rör sig om för fall. En sådan studie förbereder vi på
            departementet.
          </note>
          <note type="speaker">
            Anf. 29 JESSIKA ROSWALL (M):
          </note>
          <note>
            Herr talman! Tack för svaret , ministern !
          </note>
          <note>
            Jag kan säga till Mikael Eskilandersson på en gång att enligt
            min uppfattning, som jag har både sagt och skrivit, strider detta
            mot ordre public, och det ska inte tillåtas i Sverige. Sedan kan
            man diskutera detta.
          </note>
          <note>
            Även om myndigheten inte erkänner det har vi uppenbarligen ett
            antal registrerade äktenskap där vi inte vet vad som kommer att
            ske. Jag menar att ordre public är något som vi har i vårt rättssystem.
            Alla rättsstater har det, och det tycker jag är rimligt. Det är
            till för de situationer där det finns en konflikt eller en lucka
            i lagen som domstolen behöver täppa till.
          </note>
          <note>
            I det här fallet har vi en situation med ett antal ärenden registrerade.
            Man kan tycka att det är konstigt att detta inte har prövats ännu,
            men det kommer förmodligen att prövas någon gång. Därför kan jag
            tycka att just denna fråga kanske inte ska lösas av domstolen
            utan av lagstiftaren. Det finns många demokratiska skäl till detta.
          </note>
          <note>
            Med detta tackar jag för debatten. Jag har inte för avsikt att
            kliva upp i talarstolen igen. Jag vill inte på något vis förenkla
            eller förringa utan snarare lyfta upp en fråga och ett problem
            som vi ser, för det får konsekvenser för den civilrättsliga lagstiftningen
            eller för praxis inom civilrätten som får betydande inflytande
            på många människor framöver.
          </note>
          <note type="speaker">
            Anf. 30 MIKAEL ESKILANDERSSON (SD):
          </note>
          <note>
            Herr talman! Det är tråkigt att Jessika Roswall väljer att inte
            gå upp i talarstolen igen eftersom jag då inte kommer att få svar
            på frågan om Moderaterna tänker agera för att förbjuda registrering
            av månggifte.
          </note>
          <note>
            Vad gäller falska bigamister vill jag säga till Morgan Johansson
            att vi har 64 fall av kvinnor registrerade men att det inte finns
            någon anledning att tro att det finns fler falskregistrerade män
            än kvinnor. I så fall skulle vi fortfarande, om vi drar av 64,
            ha 230 män som faktiskt är bigamister.
          </note>
          <note>
            Vi vet att det finns bigamister i Sverige och att det finns män
            som är gifta med flera fruar. Detta finns i diverse dokumentärer,
            inslag på radio och intervjuer med personer som har levt i förhållanden
            där man har varit gift med flera personer.
          </note>
          <note>
            Det finns dessutom en typ av bigamister som inte registreras
            hos Skatteverket, och det är de som helt enkelt gifter sig med
            flera i Sverige och vet om att det är olagligt att registrera
            det och därför struntar i att göra det. Jag vet att det i dag
            finns ett par jurister, tror jag att det var, som jobbar med att
            titta närmare på hur många det kan finnas.
          </note>
          <note>
            Det är inte riktigt sant heller att de här siffrorna stämmer.
            Men jag ser fram emot att man tar i med hårdhandskarna och lyfter
            upp problemet och i alla fall försöker få ett grepp om hur många
            som finns, för i dag verkar läget något oklart.
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! Låt det aldrig råda något tvivel om att polygami
            och bigami är förbjudet. Det är till och med straffbart. Vi har
            inga som helst planer på att ändra på det regelverket, utan det
            ska vi hålla på.
          </note>
          <note>
            När det gäller äktenskap som har ingåtts utomlands av människor
            som inte har någon anknytning till Sverige är frågan ännu inte
            ställd på sin spets av en domstol när det gäller huruvida det
            här är förenligt med grundläggande svensk rättsordning. Skulle
            det göras och bli ett utfall som vi måste agera på får vi i så
            fall göra det.
          </note>
          <note>
            Jag tycker inte att man ska spekulera i siffrorna, men vad jag
            menar när jag pekar på siffrorna, Mikael Eskilandersson, är just
            att en stor mängd av de här registreringarna förmodligen är knutna
            till situationer där man inte har kunnat visa att ens före detta
            make är avliden eller ett papper där det formellt framgår att
            man har genomgått skilsmässa, och därför står registreringen kvar.
            Men det får ingen rättslig verkan förrän dess att en domstol prövar
            frågan, och det har hittills aldrig skett. Vi får som sagt vara
            beredda att agera om det läget uppstår.
          </note>
          <note>
            Så länge tycker jag att vi ska se till att Skatteverket kan gräva
            lite mer i siffrorna för att se vad som egentligen finns i grunden
            för detta, och det är ett sådant uppdrag som jag menar att vi
            ska ge .
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2015/16:639 om skyddsbehövande tolkar
          </note>
          <note type="speaker">
            Anf. 32 Justitie- och migrationsminister MORGAN JOHANSSON (S):
          </note>
          <note>
            Herr talman! Allan Widman har frågat mig vilka åtgärder jag är
            beredd att vidta för att de tolkar som varit anställda vid Sveriges
            internationella insatser ges möjlighet att få sina asylansökningar
            prövade vid en svensk beskickning utomlands.
          </note>
          <note>
            De afghanska tolkarnas arbete har varit av central betydelse
            för att svenska förband har kunnat verka i Afghanistan. Att stödja
            de tolkar och andra lokalanställda med skyddsbehov som har bistått
            den svenska styrkan i Afghanistan har regeringen ansett vara viktigt.
          </note>
          <note>
            I samband med att vårt militära engagemang inom ramen för Interna
            ­ tio nal Security Assistance Force, ISAF , i huvudsak avslutades
            sommaren 2014 bedömde ansvariga myndigheter att ett antal tolkar
            hade behov av skydd, och de beviljades därför uppehållstillstånd
            i Sverige inom ramen för vidarebosättning. Det handlade om individuella
            lösningar för ett antal personer som myndigheterna identifierade
            som akut skyddsbehövande vid den tiden.
          </note>
          <note>
            Det är inte möjligt att ansöka om uppehållstillstånd som kvotflykting,
            utan presentation av personer som föreslås bli uttagna för vidarebosättning
            måste lämnas av FN:s flyktingkommissarie, UNHCR, eller en svensk
            utlandsmyndighet. Prövningen sker självständigt av Migrationsverket
            enligt utlänningslagens regler efter hörande av Säkerhetspolisen.
            Det handlar om en individuell prövning utifrån bedömning av skyddsbehov
            enligt utlänningslagens bestämmelser.
          </note>
          <note>
            En person som vill få internationellt skydd i Sverige ska lämna
            in sin asylansökan till en behörig myndighet, det vill säga till
            en av Migrationsverkets ansökningsenheter i Sverige, eller kontakta
            gränspolisen när han eller hon reser in i Sverige. Om en person
            skulle vända sig till en svensk ambassad i syfte att söka asyl
            i Sverige är ambassaden skyldig att ta emot ansökan och sända
            den vidare till Migrationsverket för beslut. Enligt utlänningslagens
            bestämmelser är det emellertid inte möjligt att bifalla en asylansökan
            från en person som inte befinner sig i Sverige. Den som inte har
            möjlighet att ta sig till Sverige för att söka skydd kan vända
            sig till UNHCR.
          </note>
          <note>
            Sverige har tagit ansvar för de personer som svenska myndigheter
            bedömt har en allvarlig hotbild och skyddsbehov kopplat till sin
            tjänstgöring hos Försvarsmakten i Afghanistan. Det är inte regeringen
            som bedömer och fattar beslut i enskilda ärenden, utan det är
            självständiga myndigheter som har ansvaret för att hantera denna
            typ av frågor enligt befintlig lagstiftning. Regeringen är enligt
            regeringsformen förhindrad att fatta beslut i ärenden som rör
            myndighetsutövning mot enskild.
          </note>
          <note>
            Som alltid är det viktigt att dra lärdomar av hur tidigare arbete
            fungerat, i det här fallet vad gäller att hantera frågor kopplade
            till lokalanställda vid internationella insatser. Jag ser mot
            bakgrund av det framförda i nuläget ingen anledning att vidta
            några åtgärder med anledning av Allan Widmans fråga.
          </note>
          <note type="speaker">
            Anf. 33 ALLAN WIDMAN (L):
          </note>
          <note>
            Herr talman! Tack, justitie- och migrationsministern, för det
            svar som gavs! Det var en tämligen utförlig genomgång av gällande
            rätt på området.
          </note>
          <note>
            Naturligtvis kan inte regeringen i enskilt fall besluta hur förvaltningsmyndigheter
            ska agera, men däremot har regeringen initiativrätt när det gäller
            lagstiftning. Min fråga är inte i första hand juridisk, herr talman,
            utan den är politisk och till och med moralisk.
          </note>
          <note>
            Tolkarna i den svenska statens tjänst i Afghanistan har fullt
            ut delat våra soldaters risker. Två av dem betalade det yttersta
            priset och dog i svensk statlig tjänst i Afghanistan. Flera av
            de andra har blivit skadade av motståndare.
          </note>
          <note>
            Det var den förra regeringen som tog initiativet till det som
            numera kallas för en särskild ordning. Statsrådet återkommer till
            denna i sitt svar. Den innebär att en del personer har valts ut
            av Försvarsmakten och Migrationsverket för så kallad vidarebosättning,
            alltså det som förr kallades kvotflyktingar.
          </note>
          <note>
            Men det här initiativet omfattade bara de tolkar som var i tjänst
            senast vid årsskiftet 2013/14. Alla de som tidigare tjänstgjorde
            som tolkar i den svenska insatsen i Afghanistan blev inte föremål
            för någon bedömning från Försvarsmaktens sida. Försvarsmakten
            menar att man inte heller har möjlighet att göra detta beträffande
            tidigare anställda.
          </note>
          <note>
            Resultatet har blivit, herr talman, att ett drygt tjugotal tolkar
            nu finns kvar i Afghanistan.
          </note>
          <note>
            Det var den förra regeringen som tog initiativet till den här
            särskilda ordningen. Jag ska gärna säga att det var bra att man
            över huvud taget tog någon form av initiativ. Men initiativet
            och den särskilda ordningen kan vi konstatera har varit helt otillräckliga.
            Hela processen framstår som slumpartad. Det är tjänstgöringsdagar
            som avgör huruvida man kan få sitt skyddsbehov tillgodosett eller
            inte.
          </note>
          <note>
            Vi har upplevt hur myndigheterna, Migrationsverket och Försvarsmakten
            och även delar av Regeringskansliet, bollar den här frågan om
            tolkarna mellan sig. TT ville få kommentarer så sent som i går
            från Regeringskansliet, och de blev först hänvisade till UD och
            sedan över till Justitiedepartementet.
          </note>
          <note>
            Vi har också sett hur en chefsjurist vid Migrationsverket ett
            par dagar före dom i migrationsdomstolen kommit på oanmält besök
            och lämnat information om de prövningar som pågick. I dag kunde
            vi läsa på TT att när tre tolkar åkte till Kabul för att pröva
            om de kunde lämna in en ansökan om uppehållstillstånd öppnade
            inte den svenska beskickningen i Afghanistan sin dörr för dem
            eller ens kom till porten och lyssnade på vad de hade att säga.
          </note>
          <note>
            Det har också skickats instruktioner från Migrationsverket till
            ambassader om att när den här typen av ärenden är uppe ska man
            inte ställa några frågor om skyddsbehovet.
          </note>
          <note>
            Vad vi har sett och vad vi ser, herr talman, är ett haveri för
            den särskilda ordning som har införts. Försvarsutskottet har informerat
            sig, och jag ställ ­ de själv en fråga till generaldirektören
            Anders Danielsson rörande om det krävs lagstiftning för att vi
            ska få rättssäker offentlig prövning av tolkarnas skyddsbehov.
            Hans svar var glasklart: ja.
          </note>
          <note type="speaker">
            Anf. 34 Justitie- och migrationsminister MORGAN JOHANSSON (S):
          </note>
          <note>
            Herr talman! Allan Widmans kritik faller tungt på den gamla reger
            ­ ingen. Jag uppfattar det som att Allan Widman är kritisk till
            de begränsningar som gjordes då.
          </note>
          <note>
            Grunden är att 2013–2014 gav man enligt denna s ärskilda ordning
            23 tolkar och övriga lokalanställda med skyddsbehov uppehållstillstånd
            i Sverige. Sammanlagt var det 68 personer.
          </note>
          <note>
            Det gjordes av myndigheterna. Det var en ordning där Försvarsmakten
            gick till Migrationsverket med sin bedömning av vilka det var
            som behövde detta skydd utifrån sin tjänstgöring i Afghanistan.
            Sedan beviljade Migrationsverket, inom ramen för kvoten, faktiskt
            alla dem som Försvarsmakten gick med till Migrationsverket.
          </note>
          <note>
            Det här var alltså på den gamla regeringens tid. Det är två år
            sedan den bedömningen gjordes. Där bedömdes skyddsbehovet. Där
            fattades de besluten. Jag har varken möjlighet eller anledning
            att överpröva den bedömningen nu, två år efteråt.
          </note>
          <note>
            Det är naturligtvis så att var man än drar gränsen, om det är
            i tid, om det handlar om en krets eller om ett visst land, så
            kommer vi alltid att hamna i situationer där människor inte blir
            nöjda och som säger att de också vill vara med i den kretsen.
            Och varför ska vi bara prata om tolkar? Varför inte assistenter
            eller chaufförer eller andra lokalanställda?
          </note>
          <note>
            Jag tycker inte att vi kan hamna i en situation där man bara
            för att man har jobbat för en svensk ambassad eller en svensk
            beskickning ska ha försteg till en asylansökan i Sverige eller
            i värsta fall, något slags självklar rätt att få asyl i Sverige.
            Så kan det inte fungera.
          </note>
          <note>
            Vi har den här ordningen som användes av den gamla regeringen,
            det vill säga vi har möjlighet att ta människor till Sverige på
            kvoten. Det användes förra gången. Det är en metod som jag tycker
            att man ska använda igen om det kan behövas. Men att gå in och
            ompröva ärenden retroaktivt i enskilda fall, någonting som faktiskt
            inte ens den förra regeringen och min företrädare gjorde eftersom
            detta helt och hållet hanterades av Försvarsmakten, kan vi inte
            göra. Jag finner heller ingen anledning att ändra hela systemet.
          </note>
          <note>
            Skulle den här situationen uppkomma igen, ja, då får vi använda
            oss av det kvotsystem som vi har i dag, i enlighet med vad man
            gjorde tidigare.
          </note>
          <note type="speaker">
            Anf. 35 ALLAN WIDMAN (L):
          </note>
          <note>
            Herr talman! Den gamla regeringen ska ha både beröm och faktiskt
            också kritik – beröm i den meningen att det är första gången en
            regering över huvud taget har reflekterat över och tagit initiativ
            i den här frågeställningen som har funnits med oss inte bara i
            Afghanistan utan i andra internationella insatser. Kritiken är
            att systemet inte fungerar. Det är inte förutsägbart, det är inte
            rättssäkert, det är inte offentligt och det finns inga möjligheter
            till överklagande eller liknande prövning.
          </note>
          <note>
            Jag kan bara konstatera att systemet har varit extremt slumpmässigt
            bland dem som har tjänstgjort för den svenska staten. Vi kan i
            dag läsa om en tolk som heter Ahmad. Han tjänstgjorde från 2005
            till 2012, alltså i sju år. Han får av någon anledning inte möjligheten
            att få sitt skyddsbehov prövat. Däremot fick andra tolkar som
            har tjänstgjort i två år så sent som genom migrationsdomstolens
            dom den 7 mars 2016 permanent uppehållstillstånd i Sverige.
          </note>
          <note>
            Det är inte så, herr talman, att jag står här och säger att alla
            tolkar och alla lokalanställda ska ha rätt till uppehållstillstånd
            i Sverige. Det vore naturligtvis en obegriplig ordning. Vad jag
            säger är att man i alla fall ska ha rätt att få den frågan prövad.
            Jag märker att justitie- och migrationsminis ­ tern lite grann
            devalverar de insatser som våra tolkar har gjort. De har, herr
            talman, stått bredvid svenska officerare och soldater i kontakt
            med motståndare, och flera av dem har, som jag redogjorde för
            i mitt tidigare inlägg, faktiskt också dött i svensk tjänst.
          </note>
          <note>
            Det är inte jämförbart med att städa camper, leverera livsmedel
            eller motsvarande. De har varit synliga för motståndaren, och
            de är tyvärr genom de informationer som bland annat finns på internet
            avbildade, avfilmade och fullt nåbara för den som vill i deras
            hemland.
          </note>
          <note>
            Vad jag talar om, herr talman, är att vi behöver få ett system
            som fungerar, där de som har ett skyddsbehov får en möjlighet
            förutsatt att detta har uppkommit genom tjänstgöring för den svenska
            staten. De som inte har skyddsskäl ska naturligtvis inte bli föremål
            för något uppehållstillstånd.
          </note>
          <note>
            Jag blir mycket, mycket oroad när justitie- och migrationsministern
            säger: ”s kulle den här situationen uppkomma igen ”. Det kan jag
            säga att det kommer den att göra. Vi befinner oss just nu i Mali.
            Där anlitar vi också lokala tolkar, och det är lätt att se paralleller
            mellan Mali och Afghanistan. Kommer de här problemen upp igen
            är det precis samma system vi ska använda.
          </note>
          <note>
            Jag tycker att det är rätt märkligt att en justitie- och migrationsminister
            är beredd att acceptera ett system som inte är offentligt, inte
            är rättssäkert, inte är förutsägbart och som slår slumpartat bland
            de skyddsbehövande. Ambitionerna borde vara högre.
          </note>
          <note>
            Nu kan vi konstatera att migrationsdomstolen i Malmö den 7 mars
            2016 gett permanent uppehållstillstånd till tre personer med stöd
            av Europakonventionen om mänskliga rättigheter, i förening med
            de stadgande n som finns i utlänningslagen om att när synnerliga
            skäl föreligger kan personer anses ha en särskild anknytning till
            Sverige och därmed få stanna.
          </note>
          <note>
            Herr talman! Jag tror att det är mycket, mycket små åtgärder
            som regeringen behöver föreslå riksdagen för att vi ska få en
            mer tillfredsställande ordning.
          </note>
          <note type="speaker">
            Anf. 36 Justitie- och migrationsminister MORGAN JOHANSSON (S):
          </note>
          <note>
            Herr talman! Allan Widman talar om att det var en slumpmässig
            ordning. Jag utgår ju ifrån att Försvarsmakten också på den borgerliga
            reger ­ ingens tid hade gott omdöme. Men vad jag förstår på Allan
            Widmans kommentarer anser han att de inte hade det.
          </note>
          <note>
            Jag måste ändå lita till det omdöme som man hade då och de avgränsningar
            som man gjorde då. Då bedömdes skyddsbehovet. Då sa man att det
            här skyddsbehovet fanns för dessa 23 individer, dessutom med familjer.
            Det var sammanlagt 68 personer som man tog till Sverige 2013 och
            2014. Det måste jag lita till, och det tänker jag också göra.
          </note>
          <note>
            Att det sedan finns fler som gärna skulle vilja komma till Sverige
            menar jag inte talar för att vi måste göra om hela systemet. Hur
            du än gör om ett system kommer du alltid att ha en krets som skulle
            vilja följa med, utöver dem som i slutänden får lov att stanna.
            De avgränsningarna kommer du alltid att stå inför.
          </note>
          <note>
            Allan Widman är missnöjd med den gamla regeringens beslut i de
            här avseendena. Det kan jag förstå att han är, men han behöver
            inte utgå från att vi skulle göra samma typ av avgränsningar i
            kommande situationer, även om det i slutändan visserligen är myndigheternas
            beslut som det handlar om.
          </note>
          <note>
            Jag tänker inte göra om hela systemet för att vi ska kunna skapa
            trygghet för dem som har jobbat för Sverige. Jag menar att vi
            kan jobba inom ramen för den flyktinglagstiftning och det kvotsystem
            som vi har i dag. Vi kanske kan göra ett bättre jobb än vad den
            gamla regeringen gjorde nästa gång de här fallen kommer, för jag
            delar uppfattningen att det nog inte är sista gången. Vi kommer
            att ha fler sådana här situationer framöver, men jag tänker inte
            överpröva de beslut som fattades under den förra reger ­ ingen.
          </note>
          <note type="speaker">
            Anf. 37 ALLAN WIDMAN (L):
          </note>
          <note>
            Herr talman! Jag tror att det finns rätt många ordningar som
            överprövas av den nya regeringen, och det är väl själva innebörden
            av att man kommer till regeringsmakten. Man har då möjligheten
            att både ompröva och förnya politiken på olika punkter.
          </note>
          <note>
            Det är inte Försvarsmakten som gör dåliga bedömningar. Jag har
            aldrig sagt det. Vad jag har sagt är att Försvarsmakten anser
            sig enligt en gällande förordning förhindrad att pröva andra än
            de som är i tjänst när det gäller det här skyddsbehovet. De har
            alltså bara kunnat pröva dem som tjänstgjorde så sent som årsskiftet
            2013/14. Alla som tjänstgjort tidigare har inte ens blivit föremål
            för någon sådan här prövning, av det enkla skälet att Försvarsmakten
            anser sig förhindrad på rättsliga grunder – rättsliga grunder
            som justitie- och migrationsministern inte verkar ha någon som
            helst vilja att ändra på.
          </note>
          <note>
            Det slutresultat som vi nu ser, herr talman, är något motsägelsefullt.
            Sverige har under det senaste året tagit emot tiotusentals asylsökande
            från Afghanistan, varav många ensamkommande flyktingbarn. Men
            justitie- och migrationsministern visar ingen som helst vilja
            att hjälpa det tjugotal tolkar som tjänstgjort på Sveriges uppdrag
            i internationell insats i Afghanistan.
          </note>
          <note>
            Jag säger inte att all lokalt anställd personal villkorslöst
            ska få komma in. Jag säger bara att de måste beredas en rätt till
            prövning som är rättssäker, offentlig och förutsägbar. Men jag
            kan bara konstatera efter den här förhållandevis långa interpellationsdebatten,
            herr talman, att det finns ingen vilja att stå upp för de här
            människorna.
          </note>
          <note>
            När vi var där var det många soldater som sa till dem: Ni är
            våra vapenbröder. Men nu har vi lämnat dem, och vi ger dem inte
            ens möjligheten att få sina skäl prövade. Jag tycker, herr talman,
            att det är mycket dåligt.
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Herr talman! Allan Widman borde kanske rannsaka sig själv en
            stund. Det här är ju inte Allan Widmans första år i riksdagen.
            Han har suttit i riksdagen länge och varit försvarspolitiskt aktiv
            under – mig veterligen – hela den perioden, inklusive åren 2013
            och 2014.
          </note>
          <note>
            Vad gjorde Allan Widman i förhållande till den gamla regeringen
            för att man skulle uppfylla de krav som man nu ställer på den
            nya regeringen? I praktiken säger han att vi ska rätta till beslut
            från den gamla regeringen som han upplever inte var korrekta,
            dessutom i enskilda fall. Jag sa att det kan jag inte göra.
          </note>
          <note>
            Sverige som land har tagit ansvar för 23 personer plus deras
            familjer, alltså sammanlagt 68 personer. Det var den bedömningen
            som Försvarsmakten gjorde vid det tillfället. Jag kan inte gå
            in och överpröva Försvarsmaktens bedömning, det ska jag inte göra.
          </note>
          <note>
            Då frågar Allan Widman mig: Men kan du inte göra om hela systemet,
            så att man kan söka asyl på ambassader eller beskickningar? Då
            svarar jag: Nej, låt oss använda oss av det kvotflyktingsystem
            som vi har i dessa fall igen. Nästa gång det här blir aktuellt
            kanske vi kan göra ett bättre jobb än den borgerliga regeringen
            gjorde. Det får vi se när vi kommer dit.
          </note>
          <note>
            Alldeles oavsett hur man landar i dessa lägen kan jag garantera
            att det alltid kommer att finnas en grupp som säger: Men jag har
            också varit med, jag är också hotad och jag har också dessa behov.
            Så pass komplex är ju hela denna materia.
          </note>
          <note>
            Vi håller oss till det system som finns. Vi ska kanske göra ett
            bättre arbete än vad den tidigare regeringen gjorde nästa gång
            det blir aktuellt. Men jag är ändå ganska glad över att vi har
            kunnat ge nästan 70 personer av dem som har jobbat för oss skydd
            i Sverige.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2015/16:646 om juridisk status för
            digitala uppslagsverk med offentlig konst
          </note>
          <note type="speaker">
            Anf. 39 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson har frågat mig om jag tänker
            vidta några åtgärder för att förändra lagstiftningen med anledning
            av ett beslut av Högsta domstolen som gäller möjligheterna att
            återge konst i det offentliga rummet.
          </note>
          <note>
            Som alltid när det gäller upphovsrätt är det viktigt att hitta
            rätt balans mellan upphovsmännens rättigheter och andra intressen.
            En utgångspunkt bör vara att det ska finnas goda möjligheter att
            ta del av och dela med sig av det offentliga rummet. Det är alltså
            naturligt att upphovsmännens intressen ibland måste stå tillbaka.
            I vilken omfattning detta ska ske är dock inte självklart.
          </note>
          <note>
            I avgörandet från Högsta domstolen aktualiseras bestämmelser
            i upphovsrättslagen som i vissa fall ger möjlighet att fritt avbilda
            konstverk som är placerade utomhus.
          </note>
          <note>
            Mikael Eskilandersson menar att avgörandet kan förväntas få konsekvenser
            för hela den digitala utvecklingen och tar bland annat upp sökmotorer,
            serverägare och länkning. Avgörandet handlar emellertid om hur
            de aktuella bestämmelserna ska tillämpas på en databas med offentlig
            konst på internet. Jag menar att det inte är möjligt att dra de
            långtgående slutsatser som Mikael Eskilandersson gör utifrån det
            här enskilda avgörandet i en begränsad fråga.
          </note>
          <note>
            EU-kommissionen arbetar för närvarande med en översyn av EU:s
            regelverk om upphovsrätten, bland annat när det gäller inskränkningar,
            och ett förslag kan förväntas under hösten. Till de inskränkningar
            som kommissionen ser över hör den som är aktuell i Högsta domstolens
            avgörande. Det kommer alltså att finnas möjlighet att inom ramen
            för den aviserade översynen närmare överväga hur gränserna ska
            dras i olika avseenden.
          </note>
          <note type="speaker">
            Anf. 40 MIKAEL ESKILANDERSSON (SD):
          </note>
          <note>
            Herr talman! Tack, Morgan Johansson, för svaret! En sak som dock
            helt saknades i svaret var vad regeringen egentligen tycker. Ska
            det vara möjligt att publicera ett foto av ett offentligt konstverk
            på nätet och därmed göra det sökbart för andra? Ja eller nej?
            Svårare än så är inte frågan i grunden.
          </note>
          <note>
            Något svar på frågan vad regeringen egentligen tycker får jag
            inte, och svaret andas nonchalans mot den kanske snabbast växande
            branschen just nu. Företagare och internetutvecklare som hanterar
            bilder på nätet bör ha rätt att få svar på om deras verksamhet
            är inte bara laglig utan kanske framför allt önskvärd av regeringen.
            Då håller det inte att hänvisa till att EU kanske kommer med nya
            direktiv till hösten.
          </note>
          <note>
            Det Wikimedia har gjort var att göra möjligt för människor att
            ladda upp egna fotografier av konstverk, och därefter var det
            möjligt för andra att söka dessa bilder. Egentligen gör Google
            och alla andra sökmotorer samma sak med den skillnaden att de
            normalt inte tillhandahåller själva serverutrymmet. Dock sägs
            det i avgörandet från Högsta domstolen myck ­ et tydligt att det
            är att överföra verken till allmänheten som är problemet. Jag
            citerar från domen:
          </note>
          <note>
            ” Högsta domstolen förklarar att bestämmelsen i 24 § första stycket
            i upphovsrättslagen, där inskränkningen i upphovsmannens ensamrätt
            är begränsad till avbildningar, inte ger Wikimedia rätt att från
            sin databas med fotografier av konstverk, stadigvarande placerade
            på eller vid allmän plats utomhus, överföra verken via internet
            till allmänheten. Huruvida förfogandet sker i komme rsiellt syfte
            saknar betydelse.”
          </note>
          <note>
            Högsta domstolen verkar alltså ha hängt upp sig på att Wikimedia
            gör bilderna av verken tillgängliga. Jag kan inte tolka detta
            på något annat sätt än att alla sökmotorer nu ligger risigt till
            och även systersidan Wikipedia, som i huvudsak innehåller text
            men som ofta när man skriver om offentliga konstverk har med en
            bild för att visa vad man menar.
          </note>
          <note>
            Eftersom sökmotorer gör samma sak som Wikimedia, det vill säga
            att de överför verken via internet till allmänheten, kan allmänheten
            i stället för att använda Wikimedia använda till exempel Google
            för att få fram i grunden samma sak. Om jag till exempel googlar
            på ”torget Perstorp” får jag upp bilder på det konstverk som finns
            där, vilket är precis det som Wikimedia inte tillåts göra.
          </note>
          <note>
            Om jag dessutom vet att konstnären heter Folke Truedsson och
            konstverket Formvandring blir antalet bilder på konstverket nästan
            obegränsat vid en vanlig googling. Detta är nästan uteslutande
            bilder som inte har blivit godkända av konstnären. Visst, med
            Google får jag även fram en massa andra bilder som föreställer
            allt möjligt annat, och därför finns det en marknad för tjänster
            som Wikimedia. Men det kan knappast vara det som avgör om Google
            är lagligt, att Google tar med även andra bilder.
          </note>
          <note>
            Herr talman! Morgan Johansson hänvisar i sitt svar till att jag
            drar för långtgående slutsatser av domen i ett enskilt mål. Men
            detta är inte vilket mål som helst. Det är ett särskilt avgörande
            av landets högsta instans av just frågan vad som gäller bilder
            av offentlig konst på nätet, som nu är vägledande, eller prejudicerande
            som det heter på byråkratsvenska, för samtliga andra domstolar
            i landet och troligtvis kommer att vara det under många år framöver.
          </note>
          <note>
            Med största sannolikhet kommer i ngen domstol i Sverige att våga
            gå emot Högsta domstolen och göra en annan tolkning. Vet inte
            Morgan Johansson hur rättsväsendet fungerar? Att Högsta domstolens
            domar blir vägledande för alla andra rättsinstanser bör Morgan
            Johansson ha koll på, och jag tror att han mycket väl vet detta.
          </note>
          <note type="speaker">
            Anf. 41 ANGELIKA BENGTSSON (SD):
          </note>
          <note>
            Herr talman! Frågan om upphovsrätt och immaterialrätt har alltid
            varit en aktuell fråga. Under den senaste tiden har jag dock märkt
            att frågan har dykt upp över ytan och att allt flera aktörer pratar
            om den, trots digitaliseringen. Och jag vill här betona framför
            allt ordet ” trots ” , för någonstans har digitaliseringen ställt
            till det för lagstiftningen.
          </note>
          <note>
            Lagen har inte hängt med, som så ofta när vi pratar om och behandlar
            olika former av digitaliseringen. Senast kunde vi höra debatten
            om filmpolitiken, som jag vet att ministern har varit delaktig
            i, med tanke på den illegala nedladdningen och Piracy.
          </note>
          <note>
            Herr talman! Jag har några frågor till ministern: Hur avser man
            att följa upp lagen om upphovsrätt så att såväl privatpersoner
            som konstnärer, fotografer och alla andra aktörer inom branschen
            får en lösning som alla kan känna sig trygga med? Då menar jag
            ekonomiskt, eftersom det är ett verk som synliggörs digitalt,
            oavsett om man tar del av konstverket på plats, om man ser det
            via Wikimed ia eller om man söker på Google.
          </note>
          <note>
            För en konstnär handlar det kanske främst om att synliggöra sitt
            verk, och i den digitaliserade världen görs det i dag främst och
            lättast via de exempel som Mikael Eskilandersson tog upp före
            mig.
          </note>
          <note>
            Hur säkerställer ministern att båda perspektiven tillgodoses,
            det vill säga att konstnären får den e rsättning som man har rätt
            till? Men även en privatperson ska kunna ta del av ett verk via
            den lagliga vägen.
          </note>
          <note type="speaker">
            Anf. 42 Justitie- och migrationsminister MORGAN JOHANSSON (S):
          </note>
          <note>
            Herr talman! Jo, Mikael Eskilandersson, jag vet nog visst hur
            rättsväsendet fungerar; annars skulle jag nog inte stå där jag
            står. Det är också just därför jag är försiktig med att göra alltför
            långtgående tolkningar av olika domslut. Det är det jag upplever
            att Mikael Eskilandersson gör – drar väldigt långtgående slutsatser
            av den här domen. Man kan inte tolka den till exempel så att det
            nu skulle vara omöjligt för privatpersoner att fotografera någonting
            på stan och lägga ut det på sin Facebooksida. Det är inte det
            prövningen har handlat om.
          </note>
          <note>
            Vad HD har prövat är just det specifika fallet. Med det här upplägget
            på hemsidan och de sökmöjligheter som finns bör man alltså ha
            en kontakt med upphovsmännen och vara beredd att erlägga en avgift
            – betala för tjänsten helt enkelt.
          </note>
          <note>
            Det så kallade panoramaundantaget är inte upphävt. Man kan alltså
            fotografera något på stan och sedan bara lägga ut det. Privatpersoners
            fotograferande påverkas inte.
          </note>
          <note>
            Däremot är det så att upphovsrätten är en fråga som framför allt
            är reglerad på EU-nivå. Det är därför vi har refererat till EU-rätten
            i sista delen av mitt interpellationssvar. Därför ligger vi från
            Sveriges sida i förhandlingar med EU-kommissionen om hur detta
            ska vara reglerat på lång sikt.
          </note>
          <note>
            Jag har flera gånger sagt att jag i många avseenden står på upphovsrättsinnehavarnas
            sida när det handlar om att ta saker som man inte har rätt att
            ta, till exempel lägga ut filmer eller annat på nätet utan att
            betala för det. Jag har också för avsikt att gå vidare när det
            gäller en ytterligare kriminalisering av grova upphovsrättsbrott.
          </note>
          <note>
            Men det är klart att jag också förstår att man inte kan gå så
            långt att man inskränker vanliga privatpersoners möjligheter att
            till exempel fotografera på stan. Det är inte heller det man är
            ute efter i HD-domen. Skulle vi få signaler om att det skulle
            gå så långt får vi naturligtvis agera, men mot bakgrund av den
            här domen tycker jag inte att man kan dra den typen av slutsatser.
          </note>
          <note type="speaker">
            Anf. 43 MIKAEL ESKILANDERSSON (SD):
          </note>
          <note>
            Herr talman! Det var ju trevligt att mina bilder på Facebook
            inte blir olagliga omgående i alla fall. Men det är ju ändå så
            att Högsta domstolen nu slår fast att den som gör fotona sökbara
            på internet och därmed överför verken till allmänheten begår en
            brottslig handling om konstnären inte är tillfrågad.
          </note>
          <note>
            Även om jag inte begår en olaglig handling när jag laddar upp
            min bild är frågan om det kommer att finnas några bildtjänster
            kvar på nätet. Bildtjänsterna kommer ju att bli olagliga om man
            kan tagga och söka fotona utifrån konstverk, konstnärens namn
            eller liknande, som man kunde på Wikimedia.
          </note>
          <note>
            Så är det alltså trots att konstnären har sålt sitt verk för
            att det ska bli offentligt och fått pengar för det och trots att
            köparen ofta förväntat sig att konstverket ska bli en symbol för
            orten eller kommunen. Detta går ut över kommunernas möjligheter
            att marknadsföra sig, eftersom den bästa marknadsföringen troligtvis
            är den som vi sällan tänker på som marknadsföring. Jag talar om
            när turister lägger ut foton på sig själva framför kommunens konstverk
            tillsammans med någon positiv text om kommunen och hur trevligt
            det är att vara där – något som många människor gör för att visa
            nära och bekanta vad de gör.
          </note>
          <note>
            Detta bör konstnären vara medveten om när han skapar sitt verk
            och ta med i beräkningen när det säljs till kommunen, eller vem
            som nu är köparen.
          </note>
          <note>
            Värst av allt är att det drabbar internetföretag och alla andra
            som sysslar med bilder på nätet. Eftersom nätet är globalt är
            det relativt ointressant vad EU eventuellt kommer fram till, då
            konkurrensen framför allt kommer från länder utanför EU. För egen
            del håller jag tummarna för att Brexit blir början till slutet
            för ett överstatligt EU och att vi därmed framöver kan slippa
            överstatliga direktiv som förstör vår konkurrenskraft, likt reglerna
            kring offentlig konst.
          </note>
          <note>
            Sverige har unika möjligheter att locka till sig stora internetföretag
            och få nya internetföretag att växa fram i landet. Men möjligheterna
            begränsas givetvis drastiskt om man krånglar till reglerna för
            företagen. Som reger ­ ingen säkert vet hör Sveriges klimat och
            tillgång på säker el till de viktigaste faktorerna för de större
            företagen på internet som funderar över var de ska placera sina
            servrar. Men då får det inte finnas regler som de här, som uppfattas
            som begränsande och gör att dessa företag väljer bort Sverige.
          </note>
          <note>
            Regeringen har alltså egentligen inga direkta invändningar, som
            det ser ut i dag, utan avvaktar vad EU eventuellt kommer att tvinga
            dem att tycka så småningom. Det är märkligt, kan jag tycka, att
            inte regeringens företrädare Morgan Johansson tar möjligheten
            att beskriva sin vision av hur det bör fungera i Sverige, nu när
            han har lite tid till det.
          </note>
          <note>
            Tydligen vill man inte själv se över frågan, utan man tycker
            att det är någonting som EU kan få sysselsätta sig med, och så
            finner man sig bara i vad EU kommer fram till. Så uppfattar jag
            det. Frågan är om vi i framtiden kommer att ha bildtjänster i
            Sverige där vi kan lägga upp foton, även sådana som visar när
            vi står framför ett offentligt konstverk.
          </note>
          <note type="speaker">
            Anf. 44 ANGELIKA BENGTSSON (SD):
          </note>
          <note>
            Herr talman! I den här frågan är det flera perspektiv man måste
            ta hänsyn till. Några av dem har vi nämnt tidigare här i dag.
            Som sagt behöver vi en upphovsrätt som både ger konstnärer rätt
            till ersättning och synliggör konstverken.
          </note>
          <note>
            Kommer ministern att fortsätta arbetet med de departement som
            berörs, till exempel Kulturdepartementet, Justitiedepartementet
            och Näringsdepartementet? Kommer ministern att fortsätta behandla
            de här frågorna? När kan man tänka sig att få se något svar och
            någon utveckling? Det är precis det som behövs på det här området.
          </note>
          <note>
            Aktörerna har börjat prata om detta. Det är som sagt en fråga
            som har kommit upp till ytan. Frågan är högst aktuell och har
            varit det i flera år. Men det känns som att det är nu som man
            på flera områden börjar ta tag i den på riktigt.
          </note>
          <note>
            För upphovsmakarna behövs en lösning som alla känner sig trygga
            i. Som dansare och kulturskapare vet jag att en bildbank är ett
            sätt att tydliggöra min konstform. Jag vet att konstnärer också
            efterfrågar detta. Varför försvåra för dem att synliggöra sin
            konst, bli erkända som konstnärer och försöka försörja sig? Det
            är det som det handlar om. Ju mer man synliggörs desto större
            chanser har man till försörjning i det långa loppet.
          </note>
          <note>
            Tack för en bra debatt! Jag hoppas på fortsatt och bra arbete
            från ministerns och departementets håll.
          </note>
          <note type="speaker">
            Anf. 45 Justitie- och migrationsminister MORGAN JOHANSSON (S):
          </note>
          <note>
            Herr talman! Först vill jag säga till Angelika Bengtsson att
            det inte finns någonting som hindrar en konstnär från att lägga
            ut sin konst på nätet. Vad frågan här rör är om andra ska kunna
            göra det på ett sådant sökbart sätt som är fallet när det gäller
            Wikimedia utan att tillfråga konstnären. Det är ju det som upphovsmännen
            har reagerat mot, och det var därför de gick till domstol. Det
            handlar alltså om att försvara konstnärernas intressen, vilket
            jag också i och för sig upplever att Angelika Bengtsson är ute
            efter. Det var så att säga för att stötta upphovsrättsinnehavarna
            och gå deras intressen till mötes som man drog igång den här processen.
          </note>
          <note>
            Jag tycker som sagt att Mikael Eskilandersson drar alldeles för
            stora växlar på det här domslutet från Högsta domstolen. Det innebär
            i praktiken, som jag bedömer det, ingenting för privatpersoners
            agerande, till exempel vad gäller att lägga ut bilder på nätet.
          </note>
          <note>
            Det lät ett tag på Mikael Eskilandersson som att han instämde
            i att det nog inte gjorde det. Men i nästa andetag talar han om
            turister som är ute och fotograferar och lägger ut bilder. Det
            är inte vad som har prövats av Högsta domstolen. Det vidare begreppet
            panoramaundantaget, det vill säga där man tar bilder där konstverk
            kan finnas i bakgrunden, är inte heller prövat.
          </note>
          <note>
            Det är en väldigt smal fråga som är prövad av Högsta domstolen.
            Det får naturligtvis praxiseffekter, som alla avgöranden från
            HD får. Men det får bara praxiseffekter i de smala fallen och
            i de smala situationerna och inte på det breda sätt som Mikael
            Eskilandersson utgår från.
          </note>
          <note>
            Sedan säger han: Regeringen sitter still ända till dess EU tvingar
            oss att tycka någonting. Det är möjligen en sverigedemokratisk
            syn på Europasamarbetet. EU är någonting där borta som tvingar
            oss att tycka saker. Jag har trots allt suttit i EU:s ministerråd
            i snart sex år sammanlagt. EU fungerar inte på det sättet.
          </note>
          <note>
            EU fungerar på ett sådant sätt att man tillsammans diskuterar
            hur man ska dra olika gränser och vilken lagstiftning man ska
            ha. Det är förstås ofta en ganska tuff förhandling i diskussionerna.
            Men det är så vi jobbar. I de allra flesta fallen kommer man fram
            till samsyn och kompromisser.
          </note>
          <note>
            Det är så man agerar i en modern värld mellan olika länder. Nu
            hoppas Mikael Eskilandersson att Brexit skulle inleda en väg ut
            också för andra länder. Låt mig bara säga att om det skulle bli
            fallet, det vill säga att EU börjar splittras upp, tror jag att
            vi går en mycket farligare värld till mötes.
          </note>
          <note>
            Det är nu 70 år sedan andra världskriget tog slut. Vi har haft
            70 år av fred i Västeuropa. Det beror i väldigt stor utsträckning
            på att vi har haft ett alltmer fördjupat samarbete mellan EU-länderna.
            Man ska komma ihåg att dessa 70 år av fred föregicks av en situation
            där vi hade stora krig i Europa vart tjugonde eller trettionde
            år. Skulle vi ha en situation där Europa börja r splittras upp
            är jag väldigt rädd för att vi kommer att gå en väldigt osäker
            tillvaro till mötes.
          </note>
          <note>
            Detta blev en utvidgning utifrån upphovsrätten. Men ni kan vara
            säkra på att vi från svensk sida står upp för upphovsmännens och
            kulturarbetarnas intressen. De ska till exempel inte behöva hamna
            i en situation där deras verk används på ett sätt som de kanske
            inte hade tänkt sig eller där deras verk kopieras eller sprids
            på ett sätt som de inte hade tänkt sig.
          </note>
          <note>
            Det är vår ingång. Det är oerhört viktigt att stå upp för det.
            Kan man inte få betalt för sina verk kan man heller inte verka
            som konstnär på längre sikt.
          </note>
          <note type="speaker">
            Anf. 46 MIKAEL ESKILANDERSSON (SD):
          </note>
          <note>
            Herr talman! Om vi börjar med de 70 åren av fred tror jag att
            vi inte behöver ha ett valutasamarbete i Europa bara för att vi
            inte ska kriga med varandra. Det finns många andra saker som snarare
            skulle kunna leda till krig i dagsläget som inte direkt har så
            värst mycket med EU att göra tyvärr. Men det är inte den saken
            vi talar om.
          </note>
          <note>
            Det ligger även i konstnärernas intresse att deras konstverk
            blir kända. Därför är detta lite dubbelt. Det är inte så att jag
            inte åker till Paris därför att jag har sett Eiffeltornet 300
            gå nger på bild. Det är snarare för att jag har sett det 300 gånger
            på bild som jag kanske vill åka dit, eller kanske snarare 3 000
            gånger på bild. Därför är det dubbelt.
          </note>
          <note>
            Dessutom är det så att den som är konstnär vill få betalt för
            sina konstverk. För att få betalt för konstverken är det bra om
            de tidigare konstverken är kända. Men problemet är att det finns
            en risk för att de företag som sysslar med bilder inte kan fortsätta
            med sin verksamhet.
          </note>
          <note>
            Wikimedia kommer inte att kunna fortsätta med sin verksamhet
            som det ser ut i dag med det beslut som kom från Högsta domstolen,
            trots att det egentligen är en vanlig bildtjänst där du laddar
            upp bilder och taggar dem till ett konstverk. Vad säger att andra
            företag som sysslar med exakt samma sak, det vill säga att man
            kan tagga bilder, som det heter, ge bilderna en sökfunktion och
            göra dem offentliga, inte skulle tvingas sluta med det de sysslar
            med?
          </note>
          <note>
            Om man kör över ett företag eller en organisation måste man väl
            behandla alla företag och alla andra likadant. Frågan kvarstår.
            Kan jag i dag lagligen gå ut och ta ett foto på ett konstverk
            och ladda upp det på min hemsida, och kanske även samla några
            andra offentliga konstverk på den hemsidan, och sedan tagga dem
            så att de blir sökbara? Kan jag det utan att det är olagligt?
          </note>
          <note type="speaker">
            Anf. 47 Justitie- och migrationsminister MORGAN JOHANSSON (S):
          </note>
          <note>
            Herr talman! Min bedömning är att du kan göra det. Det påverkar
            inte privatpersoners fotograferande eller möjlighet att lägga
            upp sina bilder på nätet på det sätt som Mikael Eskilandersson
            försöker få det till. Han drar alldeles för stora växlar på detta
            specifika mål.
          </note>
          <note>
            Här finns motstående intressen. Så är det självklart. Det finns
            ett intresse av att vi ska kunna se så mycket som möjligt och
            ha så stor tillgänglighet som möjligt till kultur, konst, musik
            och allt vad vi än talar om. Men vi har också väldigt starka intressen
            från upphovsmännens sida.
          </note>
          <note>
            Det var därför som upphovsmannaorganisationen BUS stämde Wikimedia.
            Det är vad som ligger i botten. De menade på att de i varje fall
            borde vara tillfrågade innan det sätts upp, och det bör i varje
            fall finnas ett avtal. Det är den frågan som har prövats just
            i detta specifika fall men inte privatpersoners agerande i övrigt.
            Det är ju inte så att Eiffeltornet kommer att försvinna på bild
            till följd av detta. Det drar du också alldeles för stora växlar
            på.
          </note>
          <note>
            I denna moderna värld är det nog framför allt upphovsrättshavarnas
            intressen som är hotade. Mycket av det de gör tillgängliggörs
            på ett sätt som de inte har velat. Det handlar om dels att de
            inte får betalt, dels att det kanske hamnar i sammanhang som de
            inte har velat eller godkänt. Därför måste det finnas en dialog
            mellan intressena.
          </note>
          <note>
            Det verkar Sverige för inom ramen för EU. Vi har haft 70 år av
            fred som föregicks av krig vart tjugonde eller trettionde år.
            Det är därför vi behöver EU. Vi behöver kanske inte något valutasamarbete.
            Sverige står utanför valutasamarbetet. Jag är själv ingen vän
            av valutasamarbetet, men jag är en stor vän av europeiskt samarbete.
            Jag ser stora risker om det skulle gå sönder eller Europa skulle
            splittras upp.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2015/16:665 om regeringens hantering
            av överskottsmåle t
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har frågat mig varför jag inte följer
            överskottsmålet och om jag ser några skäl att ompröva min nuvarande
            position i fråga om tillståndet i de offentliga finanserna med
            anledning av Finanspolitiska rådets kritik.
          </note>
          <note>
            Den förra regeringen genomförde omfattande ofinansierade skattesänkningar,
            trots att konjunkturen förbättrades. När regeringen tillträdde
            ärvde vi ett budgetunderskott på över 60 miljarder kronor, det
            största sedan budgetsaneringen på 90-talet. Fredrik Schultes påstående
            att Sverige hade de starkaste offentliga finanserna i Europa vid
            regeringsskiftet stämmer inte, utan tvärtom hade flera länder
            ett högre offentligfinansiellt sparande.
          </note>
          <note>
            Finanspolitiken har nu lagts om i en mer ansvarsfull riktning.
            Reger ­ ingen har varit tydli g med att sparandet ska tillbaka
            till balans och över ­ skott och har därför fört en mycket stram
            finanspolitik. De offentliga finan ­ serna är i dag mycket starkare,
            trots dramatiska och oförutsedda utgifts ­ ökningar till följd
            av det höga antalet asylsökande under 2015. Det gäller även om
            man tar hänsyn till konjunkturen.
          </note>
          <note>
            Regeringen delar Finanspolitiska rådets bedömning att de tillfälligt
            högre utgifterna för flyktingmottagandet inte bör ackommoderas
            genom höjda skatter eller kraftiga nedskärningar eftersom de är
            just tillfälliga och inte hotar den långsiktiga hållbarheten i
            de offentliga finanserna.
          </note>
          <note>
            Finanspolitiska rådets kritik baseras på osäkra prognoser för
            framtiden snarare än den faktiska finanspolitik som har förts.
            Regeringen har säkrat goda utfall och arbetar med åtgärder för
            att bromsa utgiftsökningar på flera områden. Regeringen avser
            vidare att fortsätta bedriva en ansvarsfull finanspolitik som
            bidrar till att sparandet återgår till balans och överskott i
            en takt som värnar samhällsekonomisk balans. De offentliga finanserna
            kommer att vara i betydligt bättre skick 2018 än vad de var när
            jag tillträdde som finansminister.
          </note>
          <note type="speaker">
            Anf. 49 FREDRIK SCHULTE (M):
          </note>
          <note>
            Herr talman! Det är väldigt viktigt att ha ordning och reda i
            statens finanser. Det är viktigt därför att det är en förutsättning
            för en fungerande konjunkturpolitik. Vid en lågkonjunktur måste
            vi kunna stimulera ekonomin och upprätthålla efterfrågan, och
            vi måste också klara av att säkra välfärden.
          </note>
          <note>
            Under finanskrisen såg vi hur åtskilliga länder inte klarade
            detta och vilka konsekvenser det fick. Vi såg hur man tvingades
            att kraftigt skära ned på välfärden i Grekland, Spanien, Italien,
            Portugal och i snart sagt hela Europa till följd av att man inte
            hade fört en ansvarsfull ekonomisk politik där man sett till att
            få ihop plus och minus i budgeten.
          </note>
          <note>
            En förutsättning för att klara av detta är att man i goda tider
            ser till att spara. Om man bara stimulerar i dåliga tider och
            sedan spenderar i goda tider kommer man nämligen successivt att
            urholka de offentliga finanserna.
          </note>
          <note>
            Detta, herr talman, är särskilt viktigt just nu. Sverige står
            inför en kommande – förr eller senare – lågkonjunktur som kan
            slå mycket hårt mot Sveriges ekonomi. Det beror framför allt på
            att vi nu, när vi befinner oss i en högkonjunktur, har en historiskt
            låg ränta, vilket innebär att Riksbanken inte kan hjälpa till
            att stimulera ekonomin när den väl vänder nedåt.
          </note>
          <note>
            Vi har också en situation med ett stort asylmottagande, vilket
            innebär att väldigt många fler människor inom kort kommer att
            dyka upp i statistiken som arbetslösa och sakna sysselsättning.
            Vi kommer 2018 att få se en rejäl, eller åtminstone påtaglig,
            minskning av sysselsättningen. Därför är det viktigt att vi nu,
            när det är goda tider, sparar i ladorna så att vi ser till att
            ha utrymme att stimulera ekonomin när den globala konjunkturen
            vänder.
          </note>
          <note>
            Då är frågan: Vad gör finansminister Magdalena Andersson? Det
            hon gör är att fullständigt kasta överskottsmålet – alltså principen
            om att man ska nå överskott över en konjunkturcykel – över bord.
            Hon gör det på ett sätt som är väldigt upprörande. Det är upprörande
            därför att det går stick i stäv med vad de oberoende ekonomiska
            experterna säger. Finanspolitiska rådet har tydligt markerat att
            den politik som regeringen nu bedriver inte är ansvarsfull och
            att den riskerar att hota offentliga finanser inför en kommande
            lågkonjunktur.
          </note>
          <note>
            Det är också upprörande därför att det är oärligt av Magdalena
            Andersson. Före valet var hon mycket tydlig med att hon inte skulle
            röra överskottsmålet. Hon kritiserade till och med Anders Borg
            för att inte hålla sig till överskottsmålet. Nu, efter valet,
            har hon helt svängt om och ska skrota överskottsmålsprincipen.
            Precis som hon kritiserade sin föregångare för att göra struntar
            hon dessutom i att följa det ramverk och regelverk vi har i dag.
          </note>
          <note>
            Det är även upprörande därför att de argument Magdalena Andersson
            presenterar inte är särskilt vassa. Hon påstår att hon har halverat
            budgetunderskottet. Nej, det har hon inte! Det var en alliansbudget
            som gick igenom riksdagen för 2015, så det är först sedan 2016
            som hon har fått igenom sin politik. Det är intressant att Magdalena
            Andersson i opposition lade fram nästan precis samma underskott
            som alliansregeringen gjorde. Med andra ord: Om inte alliansregeringen
            tog ansvar gjorde inte Magdalena Andersson heller det. Politiken
            och argumentationen går inte ihop.
          </note>
          <note type="speaker">
            Anf. 50 Finansminister MAGDALENA ANDERSSON (S):
          </note>
          <note>
            Herr talman! Fredrik Schultes argumentation skulle vara lite
            mer impo ­ nerande om det inte var så att Moderaterna vid alla
            de tre tillfällen man haft att styra landet visat samma resultat
            varje gång, nämligen stora under ­ skott. När vi socialdemokrater
            sedan fått ta över efter moderatledda reger ­ ingar har vi vid
            varje tillfälle fått inleda med att föra en stram politik för
            att se till att återskapa ordning och reda i de offentliga finanserna.
            Det har vi gjort den här gången också, och där är jag en del av
            en lång socialdemo ­ kratisk tradition.
          </note>
          <note>
            Här är det viktigt att påpeka att statsfinanserna nu är i betydligt
            bättre skick än de var när den moderatledda regeringen lämnade
            över finanserna, också när man tar hänsyn till konjunkturen. Det
            sparande vi har i de offentliga finanserna är även det betydligt
            bättre nu än det var 2014, också när man tar bort konjunktureffekterna.
            Detta beror på att vi har fört en mycket stram politik – och det
            trots de ökade kostnader som vi har för migrationen. Regeringen
            har sett till att ta ansvar för de offentliga finanserna så att
            vi kunde möta den flyktingsituation som vi hade i höstas utan
            att det har äventyrat stabiliteten i de offentliga finanserna.
            Jag tycker själv att det är viktigt att vi har fört den politiken,
            och det visar hur viktigt det är att man alltid tar ansvar för
            de offentliga finanserna och tar frågan på allvar.
          </note>
          <note>
            Det gjorde tyvärr inte den borgerliga alliansregeringen i slutet
            av förra mandatperioden. Man fortsatte glatt att sänka skatten
            med lånade pengar trots att konjunkturen växte. Det man sedan
            lämnade efter sig var ju också det största underskottet sedan
            budgetsaneringen. Nu har vi vänt utveck ­ lingen. Det gör att
            vi har kunnat ta ansvar för de offentliga finanserna, och vi har
            även sett till att kunna finansiera viktiga reformer som att sänka
            pensionärsskatten och stärka kvaliteten i hemtjänsten, bland annat.
          </note>
          <note type="speaker">
            Anf. 51 FREDRIK SCHULTE (M):
          </note>
          <note>
            Herr talman! Jag måste säga att jag är imponerad av Magdalena
            Andersson. Jag är imponerad av hur hon kan ta den massiva kritik
            som den oberoende ekonomkåren har riktat mot henne, hennes regering,
            hennes budget och hennes oförmåga att hålla i offentliga finanser.
            Jag är imponerad av att hon kan ta kritiken och sedan argumentera
            som om den över huvud taget inte fanns där. Det är verkligen imponerande,
            herr talman. Men det är också upprörande och allvarligt, för det
            riskerar att försätta Sverige i en allvarlig situation inför en
            kommande lågkonjunktur.
          </note>
          <note>
            Herr talman! Jag skulle vilja bemöta några av de felaktiga argument
            som finansministern anförde. Det är möjligt att finansministern
            inte har märkt av det, men vi har haft en global ekonomisk kris
            som inträffade precis i början av alliansregeringens första mandatperiod.
            Det var den värsta ekonomiska kris vi har haft globalt sett sedan
            depressionen på 30-talet. Vi i den tidigare alliansregeringen
            var tvungna att stimulera ekonomin för att upprätthålla efterfrågan
            och säkra välfärden under krisen. Det var någonting som finansministerns
            föregångare i Socialdemokraterna, Pär Nuder, Thomas Östros med
            flera, ställde sig bakom till hundra procent.
          </note>
          <note>
            Nu står finansministern här och argumenterar som om detta inte
            har hänt. Hon argumenterar som om den stora 90-talskrisen aldrig
            hade inträffat. Den berodde på att Olof Palme och Ingvar Carlsson
            inte kunde ta ansvar för Sveriges offentliga finanser, vilket
            i sin tur utlöste en historisk kris som landade i den dåvarande
            alliansregeringens knä. Men det är som om detta inte har hänt
            i Magdalena Anderssons värld.
          </note>
          <note>
            Det intressanta är att det inte bara är Finanspolitiska rådet
            som inte delar Magdalena Anderssons uppfattning. OECD, IMF och
            andra globala oberoende ekonomiska bedömare hyllade Sverige under
            alliansregeringens tid och menade att det var det land som hade
            de starkaste offentliga finanserna. Sedan kom Magdalena Andersson,
            och nu börjar samma organ i stället att peka på att Sverige inte
            längre tar ansvar för att få ekonomin att gå ihop.
          </note>
          <note>
            Det är imponerande att vi har en finansminister som lever helt
            isolerat från omvärlden och från den oberoende kritik som hon
            får från ekonomkåren. Det är också imponerande hur hon kan ta
            åt sig äran för en politik hon själv inte har fört. De flesta
            av oss minns. Regeringen fick inte igenom sin budget för 2015.
            Det innebar att Alliansens budget antogs av riksdagen. När Magdalena
            Andersson talar om att hon har halverat budgetunderskotten är
            det, för att citera hennes statsminister, bara trams. Det var
            alliansregeringens budget som gick igenom. Det var vi som halverade
            budgetunderskottet.
          </note>
          <note>
            Herr talman! Det är intressant att lägga samman Alliansens samlade
            budgetar och jämföra dem med regeringens. Då ser man att vi klarar
            av att nå överskottsmålet. Vi klarar att nå överskott 2020. Det
            gör inte regeringen. När Magdalena Andersson står här och slår
            sig för bröstet och säger att regeringen för en stram ekonomisk
            politik är det som att hon lever i Alice i Underlandet .
          </note>
          <note>
            Hon får kritik från Finanspolitiska rådet, från EU-kommissionen
            och från IMF. Sedan skyller hon på den tidigare alliansregeringen,
            när vi dessutom kan presentera en klar linje för offentliga finanser
            i balans till 2020. Det är inte ansvarsfullt. Magdalena Andersson
            äventyrar Sveriges offentliga finanser, Sveriges välfärd och Sveriges
            framtid.
          </note>
          <note type="speaker">
            Anf. 52 Finansminister MAGDALENA ANDERSSON (S):
          </note>
          <note>
            Herr talman! Jag vill för protokollet påpeka följande: När det
            gäller EU-kommissionens synpunkter på ländernas ekonomiska politik
            var det faktiskt minst antal synpunkter på Sverige, av alla länder.
            Det var en synpunkt som gällde bostadsmarknaden.
          </note>
          <note>
            Finanspolitiska rådet har också tydligt noterat att finanspolitiken
            har lagts om i en mer ansvarsfull riktning efter att allianspartierna
            förlorade valet. Här vill jag för protokollets skull lägga till
            att vi lade fram en extra ändringsbudget redan några månader in
            på förra året. Om det nu var så att vi hade fört en oansvarig
            ekonomisk politik skulle det naturligtvis ha synts under 2015.
            Vi för tvärtom en stram och ansvarsfull ekonomisk politik. Det
            ser man tydligt på sparandet, som är betydligt bättre än när Alliansen
            satt i regeringen. Vi ser också att det strukturella sparandet
            har förbättrats rejält. Sanningen är helt enkelt den att regeringen
            har fört en mycket ansvarsfull ekonomisk politik.
          </note>
          <note>
            Man kan titta framåt några år. Vi går mot större överskott under
            de kommande åren, men det är klart att banan blir långsammare
            än den annars skulle ha varit på grund av de ökade kostnader som
            vi har för migrationen. Här är det viktigt att påpeka att när
            Finansdepartementet kommer med nya prognoser kommer också de nya
            migrationssiffrorna att kunna finnas med samt en mycket positiv
            utveckling i övrigt, vilket naturligtvis kommer att påverka prognosen
            framöver. Där är det viktigt att skilja mellan det som är prognoser
            och det som är vad regeringen de facto har gjort. Här har regeringen
            i praktisk politik visat att man kan ta, och tar, ett mycket stort
            ansvar för de offentliga finanserna, precis på samma sätt som
            socialdemokratiskt ledda regeringar alltid har gjort.
          </note>
          <note type="speaker">
            Anf. 53 FREDRIK SCHULTE (M):
          </note>
          <note>
            Herr talman! Ja, Magdalena Andersson fick igenom sin ändringsbudget
            våren 2015, som innebar att hon i september 2015 kunde få igenom
            en skattehöjning och en bidragshöjning – en skattehöjning och
            en bidragshöjning. Så mycket påverkade den. Det är först sedan
            den 1 januari 2016 som regeringen på allvar har kunnat sätta sitt
            avtryck.
          </note>
          <note>
            Magdalena Andersson skyller på migrationen och den stora flyktingkris
            som vi har haft. Det kan hon göra. Sverige har fått stora utgiftsökningar
            som vi annars inte skulle ha haft. Man kan också ställa sig frågan
            i vilken utsträckning Magdalena Andersson och hennes regering
            bär ansvar för den flyktingkrisen. Vi från Moderaternas sida krävde
            mycket tydligt att man skulle dra i bromsen och genomföra en flyktingpaus
            tidigt i höstas, långt innan vi hade nått upp till det enorma
            asylmottagande som det sedan blev – 160 000 personer. Om det är
            stora utgifter till följd av migrationskrisen är det också någonting
            som Magdalena Andersson bär ansvar för.
          </note>
          <note>
            Men det intressanta är, herr talman, att det inte bara är det
            ansvaret som gör att Magdalena Anderssons argumentation blir lite
            märklig. Det blir också lite märkligt när Alliansen, trots att
            man har exakt samma förutsättningar som regeringen, klarar av
            att nå överskottsmålet. Vad beror det på? Kan inte finansministern
            förklara det? Hur kommer det sig att Alliansen når överskott 2020
            men att regeringen inte gör det? Jag kan berätta vad svaret är.
            Svaret är att Magdalena Andersson är ansvarslös. Hon vill kunna
            sätta sprätt på en massa pengar, så att hon ska kunna sockra inför
            kommande val. Hon äventyrar Sveriges framtid.
          </note>
          <note type="speaker">
            Anf. 54 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte säger att vi fick igenom en skattehöjning
            och en bidragsökning i vårändringsbudgeten för 2015. Jag har här
            tagit fram en lista, som jag tänker visa, på det trettiotal reformer
            som vi genomförde i den vårändringsbudgeten – bara så att vi har
            en korrekt historieskrivning framför oss.
          </note>
          <note>
            Regeringen har fört och kommer att föra en ansvarsfull ekonomisk
            politik. Det har vi alltid gjort. Moderaterna har en tradition
            av att föra en oansvarig politik här och nu och att sedan säga:
            I framtiden kommer det att bli mycket bättre. Det var det vi såg
            under de åtta åren med alliansregering. Här och nu ska man sänka
            skatten, men det kommer att bli bättre så småningom. Det är precis
            samma taktik som Moderaterna nu har i opposition.
          </note>
          <note>
            Man kan titta på förra året och på hur det är i år. Det finns
            knappt ett kommatecken i skillnad när det gäller vilken ekonomisk
            politik man vill föra. Det finns det faktiskt inte för 2017 heller.
            Men man säger att i framtiden kanske man ska spara lite mer.
          </note>
          <note>
            Däremot skedde det en stor omläggning av den ekonomiska politiken
            från Moderaternas sida när man förlorade valet, vilket gjorde
            att man lade fram ett stramare budgetförslag 2015 än man någonsin
            hade gjort när man satt i regeringsställning. Det tycker jag är
            bra. Man förde en mer ansvarsfull politik i opposition än man
            gjorde i regeringsställning. Av det drar jag en slutsats: Moderaterna
            gör sig bäst i opposition.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2015/16:667 om åtgärder för fler
            jobb
          </note>
          <note type="speaker">
            Anf. 55 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har frågat mig vilka åtgärder regeringen
            planerar att vidta för att verka för tillskapandet av fler arbetstillfällen
            framgent.
          </note>
          <note>
            Utsikterna för den svenska ekonomin är goda. Tillväxten är hög,
            arbetslösheten faller och det stora budgetunderskottet efter den
            förra reger ­ ingen har minskat kraftigt. Sysselsättningen i Sverige
            växer starkt, särskilt bland utrikes födda, och Sverige har nu
            den högsta sysselsättningsgraden i EU.
          </note>
          <note>
            Förra året sökte fler människor än någonsin tidigare asyl i Sverige.
            När andra EU-länder brast i solidaritet blev Sveriges situation
            ohållbar. Reger ­ ingen agerade därför för att fler ska söka asyl
            i andra EU-länder. Trots att färre människor nu väntas komma till
            Sverige de kommande åren innebär befolkningstillväxten att sysselsättningsgraden,
            som Fredrik Schulte påpe ­ kar, tillfälligt väntas minska något
            innan de nyanlända etablerat sig på ar ­ betsmarknaden. Däremot
            är det felaktigt att sysselsättningsgraden skulle minska med 0,5
            procentenheter årligen från 2018.
          </note>
          <note>
            För att möta utmaningarna på arbetsmarknaden satsar regeringen
            på att fler ska kunna ta de jobb som växer fram. Bland annat satsar
            regeringen på ett nytt kunskapslyft, en satsning som fullt ut
            omfattar över 50 000 utbildningsplatser. Samtidigt är det många
            av de människor som kommer till Sverige som redan har kompetens
            inom områden där det i dag är brist på arbetskraft. För att ta
            till vara deras kompetens satsar regeringen på bättre fungerande
            validering av nyanländas kunskaper och snabbspår till arbetsmarknaden.
            Regeringen avser dessutom att reformera reglerna inom etableringsersättningen.
            För att också öka arbetsgivarnas efterfrågan på arbetskraft satsar
            regeringen på subventioner som gör det billigare att anställa.
          </note>
          <note>
            Dessutom har regeringen inlett nödvändiga satsningar på infrastruktur
            och den största bostadspolitiska satsningen på 20 år. Det skapar
            jobb och gör att människor kan flytta och pendla dit jobben finns.
            Även satsningar på den gemensamma välfärden är en viktig del i
            regeringens jobbpolitik. Därför kommer regeringen i höst att lägga
            fram förslag om att permanent investera 10 miljarder kronor per
            år för ökad kvalitet och fler anställda i välfärden.
          </note>
          <note type="speaker">
            Anf. 56 FREDRIK SCHULTE (M):
          </note>
          <note>
            Herr talman! Det är inte framför allt politiken som påverkar
            sysselsättning och tillväxt, utan det är den globala konjunkturen.
            Vi har bokstavligt talat haft sju svåra år med en historisk finanskris
            som för den globala ekonomin har inneburit nästan lika mycke t
            som depressionen gjorde på 30 ‑ talet. Att vi nu har vänt den
            konjunkturen gör att vi kan börja se bättre tider framför oss.
            Det är någonting väldigt positivt. Det innebär att tillväxten
            ökar. Det innebär att fler människor kommer i arbete. Det innebär
            att vi får mer pengar att spendera på välfärden.
          </note>
          <note>
            Det här är alltså i grund och botten inte någonting som vi i
            politiken rår för. Det vi i politiken kan göra är att strukturellt
            förbättra ekonomins funktionssätt, alltså skapa en struktur i
            samhällsekonomin som gör att tillväxten och sysselsättningen blir
            högre när det väl blir högkonjunktur och att de blir mindre låga
            när det är lågkonjunktur.
          </note>
          <note>
            Att det nu går så bra för Sverige är inte tack vare att vi har
            en finansminister som heter Magdalena Andersson. Hon har ju knappt
            påverkat svensk ekonomi i någon större mening förrän under de
            senaste sex månaderna. Det som gör att det går bra för Sverige,
            att det råder en högre tillväxt och högre sysselsättning än i
            andra länder i en högkonjunktur och en lägre minskning i en lågkonjunktur,
            beror framför allt på att Göran Persson under 90-talet genomförde
            en ansvarsfull politik för offentliga finanser. Han genomförde
            tillsammans med Alliansen omfattande reformer som liberaliserade
            ekonomin. Inte minst fortsatte alliansregeringen mellan 2006 och
            2014 på den inslagna linjen och lade därtill en arbetslinje som
            innebar att det lönade sig bättre för vanligt folk att arbeta
            och driva företag. Det är de reformerna som har lagt grunden för
            att det nu går bra för Sverige.
          </note>
          <note>
            Magdalena Anderssons reformer har än så länge inte haft någon
            påverkan på strukturen i ekonomin. Hon pratar här om bostadssubventioner.
            Det är mycket tydligt att bostadssubventionerna inte kommer att
            skapa fler jobb. Det går inte att hitta något forskningsstöd för
            att de kommer att öka byggandet. De infrastruktursatsningar hon
            hänvisar till beslutade alliansregeringen om. Annars får finansministern
            gärna berätta vilka nya stora infrastrukturprojekt som just den
            här regeringen har beslutat om som inte fanns med i Alliansens
            infrastrukturplan.
          </note>
          <note>
            De utbildningssatsningar som Magdalena Andersson talar sig varm
            för kommer inte heller att få någon stor inverkan på strukturen
            i ekonomin. Det är bra att människor utbildar sig, men man ska
            inte ha någon större tilltro till arbetsmarknadspolitiska utbildningar.
            Om en arbetslös truckförare ska bli sjuksyrra kommer han inte
            att bli det genom att gå några kurser på Arbetsförmedlingen utan
            han måste gå en längre utbildning i det konventionella utbildningssystemet.
          </note>
          <note>
            Det som Magdalena Andersson faktiskt gör, hennes stora bidrag
            till att förändra strukturen i ekonomin, är att hon förstör Göran
            Perssons arv av stabila offentliga finanser och hon förstör Alliansens
            arv i fråga om arbetslinjen. Den stora bärande delen i Magdalena
            Anderssons politik är att höja bidragen och skatterna så att det
            blir mindre lönsamt att arbeta.
          </note>
          <note type="speaker">
            Anf. 57 Finansminister MAGDALENA ANDERSSON (S):
          </note>
          <note>
            Herr talman! Det är intressant att lyssna på Fredrik Schulte.
            Han är ett alldeles eget orakel. Han har stora kunskaper om att
            utbildning inte leder till jobb. Fredrik Schulte tycks helt ha
            missat hur verkligheten ser ut i Sverige.
          </note>
          <note>
            När jag träffar arbetsgivare är det framför allt tre saker de
            tar upp. En är att de inte hittar rätt kompetens på arbetskraften.
            En annan är att de vill ha en mer fungerande infrastruktur, framför
            allt järnväg. En tredje är att om de hittar rätt arbetskraft är
            det svårt för dem att flytta till våra tillväxtregioner. På alla
            de tre områdena satsar regeringen stort för att underlätta för
            arbetsgivarna att rekrytera.
          </note>
          <note>
            Ett av de största problemen i svensk ekonomi är rekryteringsgapet
            med fler lediga jobb än någonsin samtidigt som det finns arbetslösa.
            Rekryteringsgapet kan lösas på bara ett sätt, nämligen genom utbildning.
            Men Fredrik Schulte, oraklet himself, oklart varifrån det kommer,
            är inte bara övertygad utan han vet att våra utbildningsinsatser
            inte kommer att ha någon effekt.
          </note>
          <note>
            Vi satsar inte bara på arbetsmarknadsutbildningar. Vi satsar
            stort på reguljär utbildning, komvux, yrkesvux, folkhögskolorna,
            yrkeshögskolorna – som är mycket efterfrågade av näringslivet
            – och vi satsar stort på den högre utbildningen. Vi har ett mycket
            omfattande utbildningspaket. Det finns 50 000 fler utbildningsplatser
            i år brett över fältet för att sluta rekryteringsgapet. Men detta
            viftar Fredrik Schulte undan och menar att de inte kommer att
            ge jobb.
          </note>
          <note>
            Snälla Fredrik Schulte! Berätta på vilka grunder du gör det uttalandet.
          </note>
          <note type="speaker">
            Anf. 58 FREDRIK SCHULTE (M):
          </note>
          <note>
            Herr talman! Ja, Magdalena Andersson, det ska jag gladeligen
            berätta. Så här blir oftast debatten när man diskuterar med Magdalena
            Andersson.
          </note>
          <note>
            Alliansen kritiserar många av de arbetsmarknadspolitiska program
            som regeringen företar sig. Det finns mycket tydligt forskningsstöd
            för att de inte fungerar. Då kommer Magdalena Andersson och kritiserar
            Moderaterna för att vi inte tror att utbildning är bra.
          </note>
          <note>
            Jag ska säga följande tre gånger, herr talman. Att utbilda sig
            leder till att man får jobb. Att utbilda sig leder till att man
            får jobb. Att utbilda sig leder till att man får jobb.
          </note>
          <note>
            Jag är helt överens med Magdalena Andersson om att det behövs
            ett fungerande utbildningsväsen, att det behövs fler människor
            som klarar gymnasieskolan och grundskolan med behörighet och som
            går vidare till högre studier. Jag är helt överens med Magdalena
            Andersson om att satsa mer särskilt på yrkesutbildningar. Här
            är också Moderaternas budget i linje med Socialdemokraternas budget.
          </note>
          <note>
            Det vi däremot kritiserar är er arbetsmarknadspolitik, ert utbildningskontrakt,
            era arbetsmarknadspolitiska kurser. Ni föreställer er att problemet
            med rekryteringsgapet ska lösas, som vi är helt överens om finns,
            genom att de arbetslösa går några korta kurser på Arbetsförmedlingen.
            Så fungerar inte verkligheten.
          </note>
          <note>
            Ett underskott på sjuksyrror eller lärare löses inte med några
            kurser på Arbetsförmedlingen. Om en person som saknar adekvat
            akademisk studiebakgrund ska bli sjuksyrra eller lärare måste
            denne gå till högskolan, inte något arbetsmarknadspolitiskt program
            som Magdalena Andersson har slösat bort tiotals miljarder på sedan
            hon blev finansminister.
          </note>
          <note>
            Magdalena Andersson får gärna passa på i sitt andra inlägg att
            gå upp i talarstolen och berätta vilka stora infrastruktursatsningar
            som hennes regering har startat som inte fanns med i Alliansens
            infrastrukturplan och som vi hade budgeterat för. Det vore intressant.
            Några sådana finns inte. När hon berättar om hur hon satsar på
            infrastruktur är det alltså Alliansens infrastrukturpolitik som
            hon har ärvt rakt av och inte ändrat nämnvärt.
          </note>
          <note>
            Vad finansministern däremot gör, och som är så skadligt för Sveriges
            framtid, är att å ena sidan rasera Göran Perssons arv av att ta
            ansvar för offentliga finanser och å andra sidan rasera Alliansens
            arbetslinje. I den bärande delen av ekonomin höjer hon skatterna
            på jobb och företagande och använder pengarna till att höja bidragen
            för dem som inte arbetar. Hon gör det på ett sådant sätt att det
            knappt längre lönar sig att arbeta. När människor väl har fastnat
            i utanförskap lönar det sig inte att ta sig tillbaka in på arbetsmarknaden
            och på nytt komma in i innanförskap och bidra genom arbete.
          </note>
          <note>
            Det är en cynisk politik från Socialdemokraternas sida. Det är
            en politik som innebär att Sverige är på väg tillbaka till ett
            utanförskap för över 1 miljon människor. Samhället bekostar årligen
            uppehället för över 1 miljon människor. Det är en direkt effekt
            av regeringens jobbfientliga politik. Det är något som på allvar
            kommer att hota Sveriges framtid.
          </note>
          <note type="speaker">
            Anf. 59 Finansminister MAGDALENA ANDERSSON (S):
          </note>
          <note>
            Herr talman! Det var intressant att höra Fredrik Schulte säga
            att ökningen i antalet personer i utanförskap är en direkt effekt
            av regeringens politik. Andelen i utanförskap ökar inte under
            perioden som tabellen, som vi väl känner vid det här laget, i
            vårpropositionen visar. Den andelen ligger konstant. Då har Fredrik
            Schulte därmed också erkänt att han tycker att det är bra att
            regeringens politik inte leder till ett ökat utanförskap. Vi tackar
            för det, Fredrik Schulte!
          </note>
          <note>
            Vi talade om utbildning. Inte heller jag tror att man genom att
            gå några kurser på Arbetsförmedlingen blir sjuksyster. Däremot
            kan man genom att gå en kurs på Arbetsförmedlingen bli truckförare
            och lastbilschaufför. Det finns en rad yrkesarbeten där det i
            dag råder brist och där en kurs på Arbetsförmedlingen kan ge arbetslösa
            precis den kunskap som efterfrågas av arbetsgivaren. Det finns
            kurser och arbetsmarknadsutbildningar som fungerar.
          </note>
          <note>
            Fredrik Schulte säger att det är viktigt att ungdomar går i gymnasiet.
            Samtidigt är han emot utbildningskontrakt, trots att utbildningskontraktet
            har just det syftet – att hjälpa ungdomar att klara sig igenom
            gymnasiet. Genom en kombination av arbete och utbildning ska man
            stötta ungdomar att avsluta den viktiga gymnasieutbildningen,
            eftersom vi vet att det är mycket svårt för ungdomar att komma
            in på arbetsmarknaden om de inte har den. Berätta för mig, Fredrik
            Schulte – varför är ni så emot utbildningskontraktet när det just
            har syftet att ungdomar ska få möjlighet att komma igenom gymnasiet?
          </note>
          <note>
            Vad gäller infrastrukturen kommer regeringen med en infrastrukturproposition
            i samband med att riksmötet öppnar i höst. Vi lägger naturligtvis
            fram infrastrukturpropositionen vart fjärde år, som brukligt är.
            Däremot har vi även innan propositionen kommer valt att öka resurserna
            till järnvägsunderhåll. Vi har alltså gjort en omfattande satsning
            på järnvägsunderhåll, och det är oerhört viktigt givet det tillstånd
            den svenska järnvägen var i när vi klev in på Regeringskansliet.
          </note>
          <note>
            Regeringen driver en sammanhållen och genomtänkt jobbagenda som
            handlar om att satsa på att arbetsgivare ska hitta den arbetskraft
            de behöver och efterfrågar. Den handlar om att genomföra viktiga
            investeringar i bostäder och infrastruktur och i innovationer
            och forskning, och den handlar om att föra en mer aktiv näringspolitik.
            Allt detta har regeringen gjort sedan den tog över regeringsmakten.
          </note>
          <note type="speaker">
            Anf. 60 FREDRIK SCHULTE (M):
          </note>
          <note>
            Herr talman! I Magdalena Anderssons första inlägg i den här debatten
            talade hon om att regeringen satsar på infrastruktur och att det
            kommer att skapa en massa jobb.
          </note>
          <note>
            När jag nu ställer frågan vad det är för stora infrastruktursatsningar
            man har gjort – satsningar som inte redan gjorts av Alliansen
            – säger Magdalena Andersson i talarstolen att man har höjt järnvägsunderhållet
            lite. Det är jättebra att ni höjer järnvägsunderhållet, Magdalena
            Andersson, men det är inte en stor infrastruktursatsning! Det
            är dock skönt att vi nu mycket tydligt kan se att det är i huvudsak
            tomma ord vi får höra från finansministern när hon berättar vad
            hon har för jobbpolitik.
          </note>
          <note>
            Varför tycker jag inte om utbildningskontraktet? Den som kanske
            bäst kan svara på frågan varför det inte är en bra idé är faktiskt
            Magdalena Anderssons partikollega Göran Persson. Han införde ju
            utbildningskontraktet – eller ja, innan man kallade det utbildningskontrakt
            kallade man det 90-dagarsgarantin. Det var någonting Göran Persson
            införde någon gång i slutet av 90-talet, då i form av en 100-dagarsgaranti.
            Han införde den, och två år senare avvecklade han den. Varför
            gjorde han det? Jo, han motiverade det enkelt: Den funkade inte.
            Den gav inget resultat, och den kostade en massa pengar.
          </note>
          <note>
            Magdalena Andersson har satsat tiotals miljarder på ineffektiva
            arbetsmarknadspolitiska program. Det är pengar som hade kunnat
            gå till välfärden. Det är pengar som hade kunnat gå till ett bättre
            fungerande näringsliv som hade gjort det lönsammare att arbeta
            och driva företag. Sverige står inför en jätteutmaning att få
            alla de människor som har kommit till Sverige som asylsökande
            in i arbete. När det gäller detta har Magdalena Andersson och
            regeringen inget svar. Det enda man erbjuder är bidrag, bidrag
            och bidrag, och det hotar Sveriges framtid.
          </note>
          <note type="speaker">
            Anf. 61 Finansminister MAGDALENA ANDERSSON (S):
          </note>
          <note>
            Herr talman! Jag frågade Fredrik Schulte varför han var emot
            utbildningskontraktet, och han berättade varför han är emot 90-dagarsgarantin.
            Det är ju inte svar på frågan. Vet Fredrik Schulte inte skillnad
            på 90-dagarsgarantin och utbildningskontraktet? Det var en retorisk
            fråga.
          </note>
          <note>
            Utbildningskontraktet och 90-dagarsgarantin är inte samma sak.
            90 ‑ dagarsgarantin är något helt nytt som vi aldrig har testat
            i Sverige; den är tagen från en dansk modell. Det handlar om att
            stötta ungdomar som har hoppat av gymnasiet så att de ska få en
            väg tillbaka och bli motiverade att avsluta sin gymnasieutbildning,
            samtidigt som de får möjlighet till arbete. Tanken är att man
            ska ha både morot och piska i programmet. Det gör att ungdomarna
            får arbetslivserfarenhet och kan gå klart sin gymnasieutbildning.
            I de kommuner där detta har testats tidigare, som Västerås, har
            man fantastiskt goda exempel.
          </note>
          <note>
            Det är skillnad på socialdemokrater och moderater. Vi socialdemokrater
            vill inte att ungdomar ska gå arbetslösa månad ut och månad in.
            Vi vill inte att ungdomar ska börja sitt vuxna liv i arbetslöshet
            och sitta i tv-soffan och framför dataspelen. Därför vill vi föra
            en aktiv politik för att stötta och hjälpa ungdomar att ta de
            viktiga första stegen in på arbetsmarknaden. Men vi såg åtta år
            av moderatledd regering och allianspolitik, där man lämnade ungdomarna
            vind för våg. Vi hade så hög ungdomsarbetslöshet i delar av landet
            att vi fick EU-bidrag! Så hög var ungdomsarbetslösheten i Moderaternas
            Sverige.
          </note>
          <note>
            Nu är Moderaterna oerhört kritiska till att vi vill ta tag i
            detta och se till att ungdomarna får börja sitt vuxna liv på ett
            bra och värdigt sätt. Moderaterna är emot detta. Jag är tyvärr
            inte förvånad.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 17 Svar på interpellation 201 5/16:680 om införandet av bonus–
            malus-system
          </note>
          <note type="speaker">
            Anf. 62 Finansminister MAGDALENA ANDERSSON (S):
          </note>
          <note>
            Fru talman! Johan Hultberg har frågat klimat- och miljöministern
            dels om ministern håller fast vid sitt besked om att ett nytt
            bonus–malus-system ska vara infört vid årsskiftet, dels – om så
            inte är fallet – om ministern kan ge besked om huruvida regeringen
            kommer att förlänga dagens system med supermiljöbilspremie till
            att gälla till dess att det nya systemet införs, dels hur ministern
            ser på det faktum att utsläppsminskningstakten har bromsat in
            sedan hon blev ansvarig minister samt dels vad ministern avser
            att ta för nya initiativ för att minska transportsektorns utsläpp.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Utgångspunkten har varit att bonus–malus-systemet ska träda i
            kraft snarast möjligt. Betänkandet av bonus–malus-utredningen
            överlämnades till regeringen den 29 april 2016. I betänkandet
            föreslås att systemet ska träda i kraft den 1 januari 2018. Regeringen
            har nu skickat ut betänkandet på remiss och därefter kommer detta
            att beredas på sedvanligt sätt. Reger ­ ingen avser att införa
            ett bonus–malus-system så snart som möjligt under mandatperioden.
          </note>
          <note>
            Fram tills ett nytt bonus–malus-system är på plats är det viktigt
            med en supermiljöbilspremie. Det är viktigt att alla aktörer har
            god förutsägbarhet inför anskaffandet av nya miljöfordon.
          </note>
          <note>
            Vad avser synen på utsläppsminskningstakten och initiativ för
            att minska transportsektorns utsläpp har regeringen varit tydlig
            med att en fossilfri fordonsflotta är en prioriterad fråga och
            att minskade utsläpp från transportsektorn är centralt för att
            Sverige ska nå sina långsiktiga klimatmål. Att regeringen gör
            mycket inom området märks inte bara genom den fortsatta beredningen
            av ett nytt bonus–malus-system utan också på andra sätt, till
            exempel genom de beslutade höjningarna av energiskatten på drivmedel.
          </note>
          <note type="speaker">
            Anf. 63 JOHAN HULTBERG (M):
          </note>
          <note>
            Fru talman! Jag tackar för svaret från ministern.
          </note>
          <note>
            Sverige har, som är vida känt, väldigt högt ställda klimatambitioner.
            Sverige är ett av de länder som har absolut högst mål inom klimatpolitiken.
            Det har gällt oavsett regering i Sverige, men klimatarbetet tog
            extra myck ­ et fart under Alliansens åtta år i regeringsställning.
          </note>
          <note>
            Helt avgörande för att vi ska klara av att nå våra högt ställda
            klimatmål är att vi får fart på omställningen av fordonsflottan.
            Av Sveriges totala utsläpp står transportsektorn för omkring en
            tredjedel av de samlade utsläppen. Och av bara de utsläpp som
            ligger utanför den handlande sektorn, alltså utanför EU:s system
            för utsläppshandel, står transportsektorn för hela 50 procent
          </note>
          <note>
            Det säger sig självt, fru talman, att transportsektorn måste
            vara en självklar viktig prioritering för varje regering som har
            höga ambitioner på klimatområdet.
          </note>
          <note>
            Tyvärr, fru talman, kan vi konstatera att utvecklingen just nu
            är bekymmersam. De svenska utsläppen sjunker inte alls i samma
            takt som tidigare. I fjol sjönk de svenska klimatutsläppen med
            bara 1 procent. Det beror i stor utsträckning på det faktum att
            omställningen i transportsektorn har saktat in, att vi i fjol
            fick en något lägre andel miljöbilar och att utsläppen från den
            sektorn helt enkelt inte har minskat i samma utsträckning som
            tidigare.
          </note>
          <note>
            När Alliansen tillträdde 2006 ärvde vi en av Europas absolut
            äldsta fordonsflottor. Näst efter Albanien hade vi den äldsta
            fordonsflottan. Det var en flotta med väldigt bränsleslukande
            bilar och höga utsläpp. Men tack vare en målmedveten politik,
            utifrån Alliansens vision om en fossiloberoende fordonsflotta,
            tog omställningen fart. Vi fick först en miljöbilsboom och därefter
            också en supermiljöbilsboom.
          </note>
          <note>
            Det gläder mig att nuvarande regering har valt att i stor utsträckning
            fortsätta med Alliansens politik. Supermiljöbilspremien är kvar.
            Men tyvärr valde regeringen att göra det 20 000 kronor dyrare
            att köpa en laddhybrid från och med årsskiftet. Det har alltså
            blivit dyrare att göra ett klimatsmart val i bilhallen, och det
            är beklagligt. Men svaret från regeringens sida har alltid varit:
            Snart ska vi ersätta supermilj öbilspremien med ett nytt bonus–
            malus-system. Beskedet har varit att det systemet ska träda i
            kraft den 1 januari 2017.
          </note>
          <note>
            Nu har ett utredningsförslag äntligen kommit. Detta är jag i
            stora delar, fru talman, väldigt kritisk till; det behöver arbetas
            om. Jag konstaterar ock ­ så att förslaget föreslås träda i kraft
            först den 1 januari 2018. Därför var min fråga till ministern:
            Kommer nuvarande supermiljöbilspremie, dagens system, att förlängas
            i väntan på att bonus-malus-systemet införs?
          </note>
          <note>
            Ministern sa i sitt svar att det är viktigt att branschen får
            besked och att det finns en supermiljöbilspremie i väntan på det
            nya systemet. Men är det dagens regler som kommer att gälla eller
            kommer de att förändras? Är det regeringens ambition att hasta
            igenom det förslag som ligger på bordet, eller har man ambitionen
            att försöka lägga fram ett förslag som mer premierar de miljö-
            och klimatbästa bilarna? Liggande förslag riskerar tyvärr att
            helt ensidigt premiera rena elbilar eller laddbilar. Vi behöver
            även se på biodrivmedlens stora klimatnytta.
          </note>
          <note type="speaker">
            Anf. 64 Finansminister MAGDALENA ANDERSSON (S):
          </note>
          <note>
            Fru talman! Jag delar helt Johan Hultbergs bild att vi behöver
            få en renare fordonsflotta än vad vi har i Sverige i dag. Det
            handlar om personbilar, det handlar om bussar och det handlar
            också om lastbilar. Därför är det viktigt att man för en aktiv
            politik. Och det handlar om att jobba med flera olika styrinstrument.
            Det är viktigt att jobba med morot, men det är också viktigt att
            jobba med piska.
          </note>
          <note>
            Här har regeringen en politik som stimulerar inköp av bra och
            energisnåla fordon, som inte släpper ut lika mycket koldioxid,
            men vi har även jobbat med instrumentet att höja skatten för att
            på så sätt också driva fram fler klimatsmarta alternativ.
          </note>
          <note>
            Något som är viktigt är naturligtvis att vi fortsätter att arbeta,
            och här arbetar vi vidare med det bonus– malus-system som finns.
            Nu har utredningen precis kommit och har skickats på remiss. Därefter
            kommer reger ­ ingen att ta ställning till på vilket sätt vi kommer
            att gå vidare med förslagen.
          </note>
          <note>
            Vi jobbar också med en elbusspremie, som fanns i förra höstens
            budget. Det är viktigt att stimulera till mer användande av elbussar.
            Men vi jobbar också på en vägslitageavgift, där tanken är att
            få bättre kontroll över lastbilstrafiken i landet och att få mer
            gods att kunna flytta från lastbil till båt eller järnväg.
          </note>
          <note>
            Vad gäller supermiljöbilspremien kommer vi med ett slutgiltigt
            besked i samband med höstens budget. Men vi är tydliga med att
            det behövs en premie innan bonus-malus-systemet är på plats.
          </note>
          <note type="speaker">
            Anf. 65 JOHAN HULTBERG (M):
          </note>
          <note>
            Fru talman! Tack, ministern, för det kompletterande svaret!
          </note>
          <note>
            Jag konstaterar att det är resultat som spelar roll, och under
            Alliansens åtta år levererades just resultat. När det gäller klimatpolitiken
            övergripande närapå fördubblades utsläppsminskningstakten, och
            vi bedrev en kostnadseffektiv klimatpolitik som gjorde att vi
            kunde förena höga ambitioner och snabbt sjunkande utsläpp med
            en stark ekonomisk utveckling. Det är bara så som Sverige kan
            axla rollen som föregångsland.
          </note>
          <note>
            Jag noterar att även den här regeringen säger sig vilja föra
            en politik som gör Sverige till ett klimatpolitiskt föregångsland.
            Men tyvärr riskerar man att göra Sverige till ett avskräckande
            exempel när man för en väldigt aggressiv skattepolitik som gör
            det dyrare att anställa, som gör det mindre lönsamt att arbeta
            och därtill höjer alla skatter på miljö- och klimatområdet.
          </note>
          <note>
            Vad Alliansen gjorde var att höja en del miljöskatter. Bland
            annat höjde vi skatten på diesel. Samtidigt gjorde vi en skatteväxling
            och sänkte skatterna på det som jag hoppas att vi vill ha mer,
            nämligen arbete. Vi vill att fler ska komma i jobb, att fler ska
            gå från deltid till heltid och så vidare.
          </note>
          <note>
            Av de andra förslag som ministern nämnde i sitt svar är knappast
            elbusspremien ett särskilt effektivt stödsystem. Vi ser att offentlig
            upphandling är ett kraftfullt redskap i omställningen av bussflottan
            och att det har lett fram till att vi har fått till exempel många
            biogasbussar. Att ensidigt ha en elbusspremie är ett ganska kostsamt
            sätt att försöka stödja den tekniken.
          </note>
          <note>
            Kilometerskatt är ingen skatt på utsläpp utan just en kilometerskatt.
            Det är en straffskatt på avstånd. Hur hög skatt man än har på
            avstånd kommer de inte att försvinna i Sverige som är ett stort
            och avlångt land.
          </note>
          <note>
            Vi måste snarare jobba med att skapa ett järnvägssystem som är
            mer robust och klarar av att ta emot ökade godstransporter.
          </note>
          <note>
            Låt oss komma ihåg att de allra flesta resor med lastbil är korta.
            Järnvägen går inte ända fram till vare sig min eller finansministerns
            Konsum- eller Icabutik eller hela vägen ut till hygget i skogen.
          </note>
          <note>
            Lastbilen har en viktig roll att fylla, och då gäller det att
            få fram mer biodrivmedel. Jag hoppas att regeringen kan ge ett
            långsiktigt besked om vilka system vi ska ha framöver för att
            premiera biodrivmedel på lång sikt.
          </note>
          <note>
            Nu har vi ett stödsystem med skattenedsättningar som bara gäller
            ett par år till. Det gör att det inte finns det investeringsklimat
            som måste finnas för att företag ska våga investera hundratals
            miljoner, kanske miljarder, kronor i nya anläggningar för att
            producera dagens och morgondagens biodrivmedel.
          </note>
          <note>
            Här behövs långsiktiga besked, men de har ännu så länge uteblivit
            från regeringen.
          </note>
          <note>
            Moderaterna vill stimulera människor att göra mer klimatsmarta
            val. Vi gör det till exempel lättare att vara med i en bilpool
            i stället för att äga egen bil. Vi vill underlätta mer klimatsmarta
            godstransporter genom att tillåta längre och tyngre fordon, och
            vi vill som sagt ha långsiktiga villkor för att stödja biodrivmedel.
          </note>
          <note>
            Helt centralt är att vi stöder omställningen av fordonsflottan
            på privatbilssidan. Tyvärr är det förslag om bonus–malus som ligger
            på bordet inte tillräckligt bra. Det står i konsekvensbeskrivningen
            av utredningens eget förslag att det kommer att leda till fler
            dieselbilar.
          </note>
          <note>
            Hur ser regeringen på det? Är det verkligen rimligt att dieselbilarna
            ska bli fler och att till exempel biogasbilarna inte ska få någon
            bonus alls?
          </note>
          <note type="speaker">
            Anf. 66 Finansminister MAGDALENA ANDERSSON (S):
          </note>
          <note>
            Fru talman! Det är resultaten som räknas, säger Johan Hultberg.
            Det är ett viktigt påpekande. Vi ser att ekonomin i Sverige växer
            snabbare än i de allra flesta länder som vi brukar jämföra oss
            med. Vi ser att sysselsättningen stiger och att arbetslösheten
            och ungdomsarbetslösheten sjunker. Det är tydliga och goda resultat
            som vi ser i Sverige just nu.
          </note>
          <note>
            Johan Hultberg säger att vi behöver ha kostnadseffektiva styrmedel.
            Många är överens om att just en skatt på drivmedel är ett kostnadseffektivt
            och bra sätt att styra miljön. Därför är det viktigt att vi använder
            detta instrument, och det gör också regeringen.
          </note>
          <note>
            Johan Hultberg tycker att en miljöbilspremie är jättebra men
            att en elbusspremie är jättedåligt. Man kan ana att det kan bero
            på vem som är ursprunget till förslaget.
          </note>
          <note>
            När det gäller långsiktighet för biodrivmedel är det helt korrekt
            att vi har ett statsstödsgodkännande från EU som rullar på några
            år. Så var det under alliansregeringen och när vi kom in i Regeringskansliet.
          </note>
          <note>
            Man försökte hitta ett alternativt system med kvotplikt. Alliansreger
            ­ ingen och vi var dock överens om att det som man tog fram inte
            blev ett bra system. Vi måste därför titta vidare på hur vi kan
            få till en mer långsiktig lösning. Jag delar helt Johan Hultbergs
            uppfattning att det är viktigt att vi hittar en långsiktig lösning
            för att ge branschen goda och långsiktiga förutsättningar.
          </note>
          <note>
            Vi har haft många och omfattande kontakter med ansvariga i Bryssel
            för att försöka hitta ett system som klarar EU-regelverket och
            kan vara långsiktigt hållbart. Detta arbete pågår med stor intensitet.
          </note>
          <note>
            Jag tror att vi delar ambitionen i detta avseende.
          </note>
          <note type="speaker">
            Anf. 67 JOHAN HULTBERG (M):
          </note>
          <note>
            Fru talman! Det är riktigt att Sverige har en stark ekonomisk
            utveck ­ ling. Det är tack vare åtta år med en tydlig politik
            för en stark arbetslinje som har gjort det mer lönsamt att arbeta,
            billigare att anställa och mer attraktivt att starta och driva
            företag.
          </note>
          <note>
            Tack och lov håller denna utveckling i sig, men jag är bekymrad
            över att regeringens politik riskerar att bromsa den. Vi ser det
            redan. Vi ser till exempel en tråkig utveckling på RUT-marknaden,
            där färre jobb växer till och företag försvinner som en direkt
            konsekvens av den politik som sittande regering för.
          </note>
          <note>
            Det är höga ambitioner i regeringspartiernas retorik, men sedan
            Magdalena Andersson blev finansminister och Miljöpartiet kom in
            i regeringen har det blivit dyrare att tanka förnybara drivmedel.
            Det har blivit dyrare att köpa en supermiljöbil i form av en laddhybrid,
            och det har blivit mindre ekonomiskt attraktivt att välja en miljöbil
            som tjänstebil. Bakom de vackra orden levererar regeringen alltså
            en annan politik.
          </note>
          <note>
            Jag tror inte att en premie för bussar som kommer att räcka till
            något femtiotal bussar kommer att vara det avgörande. Snarare
            behöver vi låta upphandlarna välja om de vill ha el eller biogas
            eller vad de önskar och sedan rikta in oss på hur vi kan ställa
            om privatbilismen och skapa ett bättre fungerande transportsystem
            i stort.
          </note>
          <note>
            Jag välkomnar att regeringen säger sig driva på för att ge långsiktiga
            villkor för biodrivmedelsmarknaden och skapa ett investeringsklimat
            där. Ska jag tolka ministerns svar som att det är en kvotplikt
            eller en reduktionsplikt som regeringen nu ser framför sig? Eller
            är det fortsatta skatteundantag som är regeringens hopp för framtiden?
          </note>
          <note type="speaker">
            Anf. 68 Finansminister MAGDALENA ANDERSSON (S):
          </note>
          <note>
            Fru talman! Jag vill för protokollet påpeka att antalet företag
            i RUT-branschen har minskat något. Däremot har omfattningen av
            RUT-användningen inte minskat, utan här ser vi en fortsatt positiv
            utveckling i form av ökad omsättning i branschen.
          </note>
          <note>
            Det är bra att vi delar uppfattningen att vi vill ha långsiktiga
            villkor för biodrivmedel. Här har vi jobbat med två spår. Ett
            spår är kvotplikt. Vi har också försökt se om vi kan få ett godkännande
            av nedsättningen utan att det ska behöva ses som statsstöd. Det
            är ett annat spår som vi har försökt arbeta med gentemot Bryssel.
          </note>
          <note>
            Så länge det ses som ett statsstöd lever vi i den världen att
            vi har ett statsstöd som godkänts för ett antal år framåt, och
            det är inte de långsiktiga spelregler som vi vill se. Då kan vi
            försöka ha en nedsättning som godkänns som att det inte är ett
            statsstöd eller så kan man ha kvotplikt. Detta jobbar vi vidare
            med.
          </note>
          <note>
            Det är viktigt att vi får ett långsiktigt hållbart system och
            att vi delar den ambitionen.
          </note>
          <note>
            Jag är dock lite förvånad över att Moderaterna som är engagerade
            i att ställa om fordonsflottan väljer att inte jobba med det som
            brukar anses vara det mest effektiva instrumentet, nämligen ökad
            kostnad för att använda fossila drivmedel. Här har vi olika uppfattning.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2015/16:685 om riskerna med att försvagade
            drivkrafter leder till minskade skatteinkomster
          </note>
          <note type="speaker">
            Anf. 69 Finansminister MAGDALENA ANDERSSON (S):
          </note>
          <note>
            Fru talman! Maria Malmer Stenergard har frågat mig hur jag bedömer
            att de negativa effekterna av skattehöjningarna påverkar statsfinanserna.
          </note>
          <note>
            Efter den förra regeringens mandatperioder såg vi en situation
            med stora underskott i statens finanser, en arbetslöshet som bitit
            sig fast på höga nivåer och sjunkande resultat i grundskolan.
            För att genomföra angelägna satsningar som bland annat kan bidra
            till ökad sysselsättning och minskad arbetslöshet krävdes att
            skatten höjdes.
          </note>
          <note>
            Jag är väl medveten om att skatter kan påverka människors beteende.
            Både storleken på och tidpunkten för eventuella effekter är dock
            mycket osäker. Dessutom är det inte bara skatteuttaget som påverkar
            arbetsmarknaden och arbetsutbudet utan även vad man använder skatteintäkterna
            till. Det är därför missvisande att bedöma politiken utifrån enskilda
            finansieringsåtgärder. Politiken måste ses i sin helhet.
          </note>
          <note>
            Fortsatta investeringar i välfärden är nödvändiga för att både
            kvinnor och män ska få möjlighet att arbeta heltid. En bättre
            äldreomsorg och högre kvalitet i barnomsorgen är inte bara en
            fråga om en trygg ålderdom respektive barndom utan kan även minska
            antalet personer som slutar arbeta eller går ned i arbetstid för
            att ta hand om någon närstående. Även satsningar på till exempel
            ett ökat bostadsbyggande och infrastruktur kan ha positiva effekter
            på arbetsmarknadsutvecklingen.
          </note>
          <note>
            Jag vill även betona att det inte skett någon förändring av hur
            budgeteffekter beräknas och redovisas sedan den förra mandatperioden.
            De budgeteffekter som redovisas i budgeten är statiska, på samma
            sätt som tidigare. I beräkningarna av det offentligfinansiella
            sparandet görs däremot en samlad bedömning av effekterna av regeringens
            politik.
          </note>
          <note type="speaker">
            Anf. 70 MARIA MALMER STENERGARD (M):
          </note>
          <note>
            Fru talman! Tack, finansministern, för svaret!
          </note>
          <note>
            Jag tänkte inleda med en klassiker. Man höjer skatten på alkohol
            för att människor ska dricka mindre. Man höjer skatten på tobak
            för att människor ska röka mindre. Regeringen höjer också skatten
            på bensin och diesel för att människor och företag ska köra mindre.
            Dessa beteendeförändringar räknar man kallt med.
          </note>
          <note>
            Men när det däremot kommer till högre skatt på arbete räknar
            reger ­ ingen inte alls med att det ska jobbas mindre. Glatt höjer
            man skatterna för dem som jobbar: avtrappat jobbskatteavdrag,
            fler som betalar statlig inkomstskatt och särskild löneskatt för
            äldre. Trots att det med regeringens skattehöjarpolitik lönar
            sig mindre att arbeta kommer folk att fortsätta att arbeta precis
            lika mycket som förr. Det är vad regeringen tror. Och det är vad
            de utgår från i sina beräkningar.
          </note>
          <note>
            Men, fru talman, experterna håller inte med. Finanspolitiska
            rådet är i sin senaste rapport historiskt kritiskt mot finansministerns
            kalkyler. Rådet skriver bland annat att ”om statiskt beräknade
            inkomstförstärkningar av skattehöjningar används till varaktiga
            utgiftsökningar riskerar budgeten på sikt att bli underfinansierad”.
          </note>
          <note>
            På vanlig svenska betyder det att eftersom det lönar sig mindre
            att arbeta kommer människor att arbeta mindre. Då får staten in
            mindre pengar, och plus och minus kommer därför inte att gå ihop.
          </note>
          <note>
            Sedan länge har vi en tradition av att vara mycket försiktiga
            med att i förtid räkna in sådant som vi tror kommer att ge positiva
            effekter på de offentliga finanserna. Det är mycket klokt, och
            det är en viktig princip att hålla fast vid. Men en försiktighetsprincip
            borde råda även åt andra hållet. Det framhåller också Finanspolitiska
            rådet. Om man genomför förändringar som riskerar att leda till
            att man får in mindre pengar till staten ska man räkna med det.
          </note>
          <note>
            Detta är bakgrunden till min fråga till finansministern: Hur
            bedömer hon att de negativa effekterna av skattehöjningarna påverkar
            statens finanser?
          </note>
          <note>
            I sitt svar till mig hänvisar finansministern till osäkerheten
            och till helheten. Det är, precis som finansministern framhåller,
            naturligtvis ingen lätt uppgift att räkna på de negativa effekterna
            av skattehöjningarna. Det har jag all respekt för. Men Finanspolitiska
            rådet har lyckats göra sådana beräkningar, och det borde även
            Finansdepartementet klara av. Ambitionen och medvetenheten är
            viktiga.
          </note>
          <note>
            Att beräkningarna är osäkra är heller inget unikt för just dessa
            beräkningar, och det är alltså ingen ursäkt för att låta bli.
            ”Vi anser att det är klart otillfredsställande att regeringen
            inte redovisar beteendeeffekter av enskilda förslag och heller
            inte har för avsikt att göra det framöver”, skriver Finanspolitiska
            rådet, bland annat.
          </note>
          <note>
            Rådet kritiserade regeringen redan inför den förra budgeten.
            Nu gör man samma fel igen. Hur blir det med höstens budget? Kommer
            Finansministern att redovisa beteendeeffekter av enskilda förslag,
            som Finanspolitiska rådet rekommenderar?
          </note>
          <note type="speaker">
            Anf. 71 Finansminister MAGDALENA ANDERSSON (S):
          </note>
          <note>
            Fru talman! Maria Malmer Stenergard började med en klassiker,
            nämligen att om man vill att människor ska arbeta ska man inte
            ha någon skatt på arbete. Jag måste fråga Maria Malmer Stenergard:
            Hur kommer det sig då att några av de länder i världen som har
            den allra högsta sysselsättningsgraden också är de länder som
            har de allra högsta skatterna på arbete?
          </note>
          <note>
            Maria Malmer Stenergard tycker att vi bör redovisa sysselsättningseffekterna
            av enskilda åtgärder. Det kommer vi inte att göra därför att sådana
            beräkningar är väldigt osäkra och man riskerar att vilseleda svenska
            folket genom att visa på en precision i detta som inte finns.
          </note>
          <note>
            Låt mig ge ett exempel: När alliansregeringen lanserade den sänkta
            restaurangmomsen sa den dåvarande näringsministern Maud Olofsson
            att det skulle ge 19 000 jobb. Det var den första beräkningen:
            19 000 jobb genom sänkt restaurangmoms. Året efter fick hon uttala
            sig tillsammans med finansministern. Då hade 19 000-siffran sjunkit
            till 8 000 jobb. Sedan fick man revidera ned det, och nästa siffra
            som kom från den tidigare alliansregeringen var 3 500 jobb. När
            Konjunkturinstitutet försökte utvärdera reformen kom man fram
            till att den kan ge så lite som 1 000 jobb.
          </note>
          <note>
            Jag måste fråga Maria Malmer Stenergard: Givet att man kan få
            fram effekter som varierar mellan 1 000 och 19 000 – är det verkligen
            lämpligt att redovisa beräkningar som är osäkra på det sättet?
            Vi har gjort bedömningen att det är bättre att göra en samlad
            bedömning av regeringens politik och göra en kvalitativ analys
            av de samlade effekterna.
          </note>
          <note>
            Det är viktigt att påpeka att vi i budgeten gör statiska kalkyler.
            Jag tycker att det är rätt och riktigt, och Alliansen tyckte att
            det var rätt och riktigt när de satt i regeringsställning. De
            gjorde till exempel inte beräkningar av vilka effekter det faktum
            att man kastade ut människor ur sjukförsäkringen och sänkte a-kassan
            skulle få för kommunerna, som får försämrad ekonomi när kostnaderna
            för socialbidrag ökar. Det redovisade inte alliansregeringen,
            så jag utgår från att man i alla fall tyckte att det var bra när
            man satt i regeringsställning. Men kanske har man ändrat sig i
            opposition – vad vet jag?
          </note>
          <note type="speaker">
            Anf. 72 MARIA MALMER STENERGARD (M):
          </note>
          <note>
            Fru talman! Finansministern lade ord i min mun som jag aldrig
            någonsin har sagt. Jag sa inte att man inte ska ha skatt på arbete.
            Det jag sa var att när man inför skadliga skatter måste man vara
            beredd att beräkna effekterna av dem, det vill säga man måste
            se till att ha en beredskap för att de skatter man höjer inte
            leder till de skatteintäkter man har tänkt sig. Detta menar experterna
            också att man måste beakta. Men finansministern är väldigt tydlig
            med att hon inte kommer att följa deras råd. Det tycker jag är
            beklagligt.
          </note>
          <note>
            Fler än 1 miljon löntagare får höjd inkomstskatt när regeringen
            får bestämma. För en familj med två vuxna medelinkomsttagare som
            använder ROT-avdrag och kör bil kommer regeringens skattehöjningar
            att kosta omkring 15 000 kronor per år.
          </note>
          <note>
            Höjda skatter påverkar naturligtvis motivationen att arbeta och
            höjer trösklarna in på arbetsmarknaden. Detta är särskilt allvarligt
            eftersom de kombineras med kraftigt utbyggda bidragssystem som
            minskar drivkrafterna att gå från bidrag till arbete. Enligt Konjunkturinstitutet
            leder regeringens reformer till att arbetskraftsdeltagandet minskar
            med minst 15 000 personer.
          </note>
          <note>
            Sverige har nu fått västvärldens högsta marginalskatter. Det
            är ingen tävling man vill vinna. Det slår mot strävsamhet och
            utbildning. Enbart marginalskattehöjningen till följd av det avtrappade
            jobbskatteavdraget beräknas leda till en minskning i arbetstid
            motsvarande drygt 3 000 heltidsarbetande.
          </note>
          <note>
            Enligt Finanspolitiska rådets beräkning ar leder skattehöjningen
            till 2 miljarder mindre i kassan än vad regeringen har räknat
            med. Det är kanske osäkra beräkningar, men det känns ändå rimligare
            att göra någon form av beräkningar än att inte göra några alls.
          </note>
          <note>
            Ser vi till den ändrade skiktgränsen för statlig inkomstskatt
            går man back på den med 100 miljoner. Den enkla förklaringen är
            att människor känner att det inte lönar sig att arbeta. Man anpassar
            sig snabbare än vad regeringen tycks tro. När det inte känns lönsamt
            att ta ett extra jourpass gör man heller inte det, och staten
            går miste om inkomster – så enkelt är det. Det måste finansministern
            räkna med. Det är allvarligt att hon inte gör det.
          </note>
          <note>
            Fru talman! I sitt svar till mig säger finansministern att regeringens
            sätt att beräkna inte skiljer sig från alliansregeringens, det
            vill säga att de fortfarande använder sig av statiska beräkningar.
            Som jag varit inne på tidigare är det klokt och försiktigt att
            göra detta när man tror att förändringar kommer att ge mer klirr
            i kassan. Men det är inte klokt eller försiktigt att göra det
            när förändringar förväntas leda till mindre klirr i kassan.
          </note>
          <note>
            Skillnaden mellan denna regering och den förra är att vi aldrig
            höjde skatten på arbete. Vi sänkte skatten på arbete, och ändå
            ökade skatteinkomsterna. För, återigen, när det lönar sig att
            arbeta arbetar folk mer.
          </note>
          <note>
            Om vi ser på totalen ger skattehöjningarna ingen budgetförstärkning,
            menar Finanspolitiska rådet. De avslutar med att konstatera att
            deras beräkningar ”tyder på att den statiska inkomstförstärkning
            som redovisas i propositionen sannolikt innebär en avsevärd överskattning
            av det reformutrymme som skattehöjningar skapar”.
          </note>
          <note>
            På ren svenska: Regeringen har intecknat reformutrymme som den
            inte kommer att ha. Vad tänker finansministern göra åt det? Tänker
            hon låna ännu mer än vad hon redan gör, trots att vi är mitt i
            en högkonjunktur? Eller tänker hon kanske dra ned på välfärden?
            Oavsett vilken väg hon väljer att gå kommer notan att gå till
            hushållen. Det är en nota som präglas av ideologi snarare än av
            förnuft och omsorg om ekonomin. Det är en nota som hushållen aldrig
            skulle behöva ta.
          </note>
          <note type="speaker">
            Anf. 73 Finansminister MAGDALENA ANDERSSON (S):
          </note>
          <note>
            Fru talman! Om Maria Malmer Stenergard inte menar att det är
            fel med skatt på arbete menar hon att det är fel att höja skatten
            på arbete och att det är fel att höja marginalskatterna. Jag kan
            konstatera att de länder i världen som har bland de högsta marginalskatterna
            är också de länder som har den högsta sysselsättningsgraden. Då
            kan Maria Malmer Stenergard gärna sva ­ ra på hur det kan komma
            sig om det nu är så farligt med höga marginalskatter.
          </note>
          <note>
            Sanningen är att man inte bara kan titta på skatten, även om
            jag vet att moderater är oerhört upptagna av skatter, för det
            finns en annan sida av skatteintäkter, och det är vad man använder
            pengarna till. Om man använder pengarna till att fler kan utbilda
            sig och till att det finns barnomsorg och äldreomsorg kan man
            ha ett högt skatteuttag samtidigt som man har en hög sysselsättningsgrad.
            Det här brukar kallas den nordiska välfärdsmodellen eller till
            och med den svenska modellen. Det visar sig att den fungerar ganska
            bra.
          </note>
          <note>
            Om Maria Malmer Stenergard på allvar tror att det är så skadligt
            med de marginalskatter vi har, hur kommer det sig då att man sänkte
            skatten med 140 miljarder men inte gjorde någonting åt den högsta
            marginalskattesatsen?
          </note>
          <note>
            Om man nu tror att man inte får ut några pengar på den högsta
            marginalskatten bör man väl rimligen sänka den, särskilt om man
            ägnar sig åt skattesänkarpaket på 140 miljarder. Svara på det.
          </note>
          <note type="speaker">
            Anf. 74 MARIA MALMER STENERGARD (M):
          </note>
          <note>
            Fru talman! Finansministern återkommer till vad hon tänker använda
            pengarna till. Då undrar jag: Vilka pengar? Många av de här miljarderna
            som hon redan har räknat in i sina beräkningar säger Finanspolitiska
            rådet aldrig kommer att komma henne till godo.
          </note>
          <note>
            Hur kommer finansministern alltså att hantera experterna? Hon
            avfärdar dem här väldigt enkelt. Jag tycker att det är allvarligt
            när finansministern helt bortser från vad expertisen säger. Expertisen
            säger att alla de miljarder som hon har räknat in i reformutrymmet
            inte kommer att komma in. Hur kommer hon att hantera det? Kommer
            hon att låna mer eller kommer hon att skära ned på välfärden?
            Jag fick inte svar på min fråga.
          </note>
          <note>
            Vi ser en mycket oroväckande trend i svensk finanspolitik sedan
            Magdalena Andersson tog över ansvaret för statens finanser. Man
            höjer skatterna och ökar bidragen. Man har slutat redovisa effekterna
            av den egna politiken eftersom man vet att de är negativa. Med
            en dåres envishet hänger man fast vid tron på framtida så kallade
            investeringar. Och man räknar med inkomster som man aldrig kommer
            att ha. Det är en politik som gräver hål i statens plånbok. Tyvärr
            är det de vanliga hushållen som blir lidande.
          </note>
          <note>
            Stefan Löfven sa på Socialdemokraternas valupptakt 2014: Om jag
            får bilda regeri ng kommer jag att kräva besked av varje statsråd
            och varje myndighetschef om ett besl ut innebär fler jobb eller
            ej. Alla förslag ska syfta till att skapa fler jobb.
          </note>
          <note>
            Finansministerns svar på Stefan Löfvens krav tycks vara att sluta
            redovisa effekterna av den politik hon för. Då slipper hon nämligen
            svara statsministern att hennes skattehöjningar leder till färre
            jobb, färre arbetade timmar, sämre villkor för företagen och därmed
            sämre offentliga finanser.
          </note>
          <note type="speaker">
            Anf. 75 Finansminister MAGDALENA ANDERSSON (S):
          </note>
          <note>
            Fru talman! Maria Malmer Stenergard är orolig för de offentliga
            finan ­ serna, men Maria Malmer Stenergard kan vara helt trygg.
            Den här reger ­ ingen kommer aldrig att driva en liknande oansvarig
            politik med ofinansie ­ rade skattesänkningar som den förra regeringen.
            Vi har sedan vi tillträdde visat att vi tar ansvar för de offentliga
            finanserna. Underskotten har mer än halverats, och vi är nu tillbaka
            till en mer hållbar situation för de offentliga finanserna.
          </note>
          <note>
            Vi ärvde de största underskotten sedan budgetsaneringen. Det
            berodde på att den förra regeringen år efter år valde att låna
            till stora skattesänkningar. Så kan man inte bedriva en ansvarsfull
            ekonomisk politik.
          </note>
          <note>
            Vi har lagt om och driver nu en mer ansvarsfull ekonomisk politik
            och ser till att ta ansvar. Det är inte så att vi inte gör beräkningar
            på Finansdepartementet. Vi har de statiska beräkningarna som man
            redovisar helt enligt de beräkningskonventioner som också den
            borgerliga alliansreger ­ ingen använde. Sedan tar vi hänsyn till
            beteendeeffekt er när vi beräknar de offentliga finanserna för
            framtiden som man också tidigare har gjort på Finansdepartementet.
            Det är alltså inte så att vi inte räknar.
          </note>
          <note>
            Jag kan notera att Maria Malmer Stenergard inte svarar på frågan.
            Om man verkligen trodde att det är gratis att sänka skatten, varför
            valde man att inte röra den översta marginalskattesatsen när man
            sänkte skatten med 140 miljarder? Det här visar att Maria Malmer
            Stenergard egentligen inte tror på de här beräkningarna själv.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2015/16:664 om finansiellt stabil
            och hållbar sjukförsäkring
          </note>
          <note type="speaker">
            Anf. 76 Socialförsäkringsminister ANNIKA STRANDHÄLL (S):
          </note>
          <note>
            Fru talman! Lotta Finstorp har frågat mig vilka åtgärder jag
            avser att vidta för att upprätthålla en finansiellt stabil och
            hållbar sjukförsäkring och för att nå regeringens mål om ett sjukpenningtal
            på nio dagar per försäkrad och år till 2020.
          </note>
          <note>
            För att nå det uppsatta målet för sjukpenningtalet och skapa
            stabilitet i sjukförsäkringen beslutade regeringen om ett brett
            åtgärdsprogram för ökad hälsa och minskad sjukfrånvaro i september
            2015. Åtgärdsprogrammet har lett till en ökad medvetenhet om allvaret
            i sjukskrivningsfrågan och därigenom till en ökad mobilisering
            kring frågan. Detta har bidragit till att ökningstakten för sjukfrånvaron
            nu avtar.
          </note>
          <note>
            Försäkringskassan har i sin senaste prognos sänkt sjukpenningtalet
            för 2020 från 12,1 dagar till 11,4. Utgiftsprognosen för sjukpenning
            och sjukersättningsanslagen har samtidigt skrivits ned. För 2020
            uppgår nedskrivningen till 5,1 miljarder kronor.
          </note>
          <note>
            Försäkringskassan, arbetsgivare och hälso- och sjukvården är
            de tre viktigaste aktörerna i åtgärdsprogrammet. Ett stort antal
            åtgärder har vidtagits i syfte att utveckla dessa aktörers roll
            i sjukskrivningsprocessen. Jag vill nämna några särskilt viktiga.
          </note>
          <note>
            Försäkringskassan har fått ett uppdrag att stärka sin sjukförsäkringshandläggning
            och ett resurstillskott på 250 miljoner kronor per år för detta
            arbete. Försäkringskassan arbetar nu utifrån en samlad handlingsplan.
            Handlingsplanen innehåller ett flertal åtgärder för att utveckla
            och stärka myndighetens sjukförsäkringshandläggning. De insatser
            som har vidtagits bedöms vara en bidragande orsak till att ökningstakten
            för sjukpenningtalet nu börjar avta.
          </note>
          <note>
            Försäkringskassan har också fått i uppdrag att genomföra breda
            informationsinsatser beträffande sjukförsäkringen.
          </note>
          <note>
            Ett förslag till hälsoväxling har nyligen remitterats. Syftet
            är att förebygga sjukfrånvaro och att säkerställa att sjukskrivna
            anställda får del av de åtgärder på arbetsplatserna som i varje
            enskilt fall behövs för att möjliggöra återgång i arbete. Samtidigt
            har parterna på arbetsmarknaden erbjudits möjligheten att i stället
            komma överens om lösningar som på ett trovärdigt sätt minskar
            sjukfrånvaron. Presenterar parterna sådana kommer regeringen inte
            att gå vidare med förslaget om hälsoväxling.
          </note>
          <note>
            Det är viktigt att arbetsgivaren kan få stöd när det behövs i
            arbetet att minska sjukfrånvaron på arbetsplatserna. Försäkringskassan
            har därför fått ett uppdrag från regeringen att utvärdera och
            utveckla stödet till arbetsgivarna. Uppdraget genomförs i samråd
            med arbetsgivarföreträdare.
          </note>
          <note>
            Försäkringskassan har nyligen presenterat en plan för ett utvecklat
            samarbete med arbetsgivare och hälso- och sjukvården. Regeringen
            har dessutom vidtagit åtgärder i syfte att säkerställa kompetensutvecklingen
            för företagshälsovårdsläkare.
          </note>
          <note>
            Resurserna till kommuner och landsting kommer att ökas med 10
            miljarder kronor årligen. Det motsvarar över 10 000 anställda.
            Det kommer att kunna bidra till en bättre arbetsmiljö och minskad
            sjukfrånvaro bland personal inom skola, vård och omsorg.
          </note>
          <note>
            Överenskommelsen med SKL om en kvalitetssäker och effektiv sjukskrivnings-
            och rehabiliteringsprocess har varit regeringens viktigaste verktyg
            för att stimulera kvalitetshöjande insatser inom hälso- och sjukvården.
            Årets överenskommelse omfattar 1,5 miljarder kronor. De utveck
            ­ lingsinsatser som har vidtagits inom ramen för överenskommelsen
            har bidragit till att sjukskrivning i större utsträckning ses
            som en del av vård och behandling. Det handlar till exempel om
            vidareutveckling av rehabiliteringskoordinatorfunktionen för att
            främja patienten återgång i arbete och utbildningsinsatser för
            läkare.
          </note>
          <note>
            Min bedömning är att vi har tagit ett stort kliv framåt i arbetet
            med att skapa en väl fungerande sjukskrivningsprocess och att
            uppnå det uppsatta målet. Den snabba ökningen av sjukfrånvaron
            som pågått sedan 2010 har nu bromsats upp. Det återstår fortfarande
            att vända utvecklingen. Detta är en av regeringens mest prioriterade
            frågor och arbetet får inte avstanna, utan de genomförda åtgärderna
            ska följas upp och åtgärdsprogrammet ska utvecklas.
          </note>
          <note type="speaker">
            Anf. 77 LOTTA FINSTORP (M):
          </note>
          <note>
            Fru talman! Tack, ministern, för svaret! Socialförsäkringen är
            en viktig del av den svenska välfärden, inte minst utifrån att
            en tredjedel av statens budget utgörs av sjukförsäkringen. För
            den enskilde och för arbetsgivaren måste försäkringen vara legitim,
            tillförlitlig och förutsebar. Sjukförsäkringens nivåer måste balanseras
            så att incitament för arbetslinjen bibehålls samtidigt som den
            som är sjuk får en trygg sjukpenning.
          </note>
          <note>
            Det är önskvärt att sjukförsäkringens struktur ska ha långsiktig
            hållbarhet över tid, oavsett vem som har det politiska ansvaret
            i Sverige. Jag välkomnar att regeringen har satt ett mål för sjukpenningtalet.
            Det är bra och ger en tydlig signal till myndigheter, arbetsgivare
            med flera att styra mot uppsatt mål.
          </note>
          <note>
            Precis som vi nu fick höra i svaret har socialförsäkringsministern
            presenterat en plan med ambitionen att nå målet om nio dagar per
            försäkrad och år fram till år 2020. Det är positivt att den oroande
            ökningen nu verkar ha stannat av till viss del. Men om man tittar
            på de prognoser som görs av Försäkringskassan ser det ut som om
            sjukpenningtalet kommer att vara 11,4 dagar 2020 med de åtgärder
            som finns och i den takt som nu ökningen sker. Det innebär dels
            att man måste se åtgärdspaketet över längre tid, dels, vilket
            är intressant, att tack vare att Försäkringskassan nu är noggrannare
            med att både kontrollera och hjälpa den som har uppnått 90 och
            180 dagar ser man redan nu effekten att ökningen har avtagit.
          </note>
          <note>
            Den parlamentariska socialförsäkringsutredningen gjorde ett gediget
            arbete med ett antal konkreta förslag som hittills har lagts i
            träda av reger ­ ingen. Därför var en av de frågor som jag ställde
            för drygt ett år sedan till ministern vad som händer med utredningen.
            Pågår beredningen? När kom ­ mer riksdagen att få ta ställning
            till några av förslagen?
          </note>
          <note>
            I utredningens betänkande finns det ju ett antal förslag som
            skulle kun ­ na hjälpa till att vända utvecklingen, bland annat
            tidigare upptäckt av behov av åtgärder för återgång i arbete genom
            att ett bedömningsstöd för hälso- och sjukvården införs som gör
            det lättare att tidigt identifiera sjukskrivna som har behov av
            specifika insatser i samverkan med arbetsgivaren.
          </note>
          <note>
            Det handlar också om flexibel sjukpenning vid stegvis återgång
            i arbete. Där vet jag att vi har en samsyn, och jag tror att det
            vore väldigt bra att få till det snarast. För många sjukskrivna
            är nämligen trappstegen för höga, och fokus bör alltid vara stöd
            och hjälp för återgång till arbete utifrån individens förmåga
            och behov. Men det krävs författningsförslag och en konsekvensanalys.
            Var finns det, och när kan vi förvänta oss att riksdagen får ta
            ställning till förslagen?
          </note>
          <note>
            Sjukfrånvaron i Sverige har varierat över tid men utan att variationerna
            har kunnat förklaras av motsvarande förändringar i folkhälsa eller
            arbetsmiljö. Det är precis det vi har sett sedan 2011 när det
            började öka igen. Samma analys kan göras avseende de stora regionala
            skillnaderna som vi tidigare har stått och debatterat här och
            som är helt oförklarliga. Hur kan det skilja så mycket mellan
            till exempel Jämtland och Halland?
          </note>
          <note>
            Det sker en oroande ökning av diagnoser avseende psykisk ohälsa
            som naturligtvis ger upphov till frågeställningar avseende organisation,
            ledarskap och arbetsmiljö. Anser ministern att de lägre sjukskrivningstalen
            inom privat sektor kan bero på organisation och ledarskap?
          </note>
          <note>
            Där har jag också följdfrågor som jag kommer att ta upp i nästa
            inlägg.
          </note>
          <note type="speaker">
            Anf. 78 JASENKO OMANOVIC (S):
          </note>
          <note>
            Fru talman! Tack, ministern, för svaret, och tack till interpellanten
            för att hon lyfter upp en sådan här viktig fråga!
          </note>
          <note>
            Jag håller med om att vi ska ha en så hållbar försäkring som
            möjligt. Den ska vara pålitlig för den försäkrade och för arbetsgivaren.
            Jag håller alltså med interpellanten om att det är en jätteviktig
            fråga, och det är jätteviktigt att vi får en bra försäkring.
          </note>
          <note>
            Men då får man inte göra sådana saker som Moderaterna gjorde
            när de hade regeringsmakten. Finansminister Anders Borg flyttade
            över 5,5 procent av försäkringsavgifterna från sjukförsäkringen
            och arbetslöshetsförsäkringen in i den allmänna löneavgiften som
            i princip är en ren skatt som finansministern förfogar över.
          </note>
          <note>
            Ett sådant beteende skapar ingen pålitlig försäkring. Man ville
            åt peng ­ arna, sänka skatten på löner och beskatta sjukdomen.
            Det får vi inte göra, för det skapar ingen tillit hos den som
            är försäkrad. Det skapar ingen tillit hos arbetsgivaren, för väldigt
            många arbetsgivare investerar väldigt mycket i sin arbetskraft
            och inte minst i samhället. I den förra interpella ­ tionsdebatten
            diskuterade man ju skatterna. Skatterna tar vi in för att in ­
            vestera – investera i individen och i samhället.
          </note>
          <note>
            Då kan man inte bete sig så att man beskattar sjukdomen, eller
            som man gjorde i nästa steg: Först beskattar man den sjuka, och
            sedan säger man till den sjuka att gå till Arbetsförmedlingen
            efter ett antal dagar. Orsaken till sjukdomen och den nedsatta
            arbetsförmågan har ju inte försvunnit, utan man flyttar bara på
            personen.
          </note>
          <note>
            Det får man inte göra om man verkligen vill ha en pålitlig försäkring.
            Det är jätteviktigt, fru talman, och jag hoppas att Moderaterna
            nu har ändrat sina idéer om hur man organiserar den här försäkringen.
          </note>
          <note>
            Vi kan titta på vad Moderaterna gjorde under de åtta år som de
            hade regeringsmakten. Man ändrade i princip alla försäkringar.
            Man angrep allt: arbetslöshetsförsäkringen, sjukförsäkringen.
            Man angrep allting som var kollektivt. Man till och med sänkte
            arbetsgivaravgifterna för ungdomar upp till 25 år. Allting utom
            en enda social avgift, och det var den allmänna pensionsavgiften.
            Det är ju den individuella avgiften. Den betalar var och en till
            sig själv. De andra är generella avgifter.
          </note>
          <note>
            Ska man kunna ha kvar vår generella försäkring, vilken är den
            bästa försäkringen i hela världen, måste man skapa en pålitlig
            försäkring, både från den försäkrades synvinkel och från arbetsgivarens
            synvinkel. Då får man inte flytta ut 5,5 procent, ett antal mil
            jarder. 1 procent var mellan 13− 15 miljarder. Då kan man räkna
            hur mycket pengar den förra finans ­ ministern Anders Borg fick
            att leka med.
          </note>
          <note>
            Detta skapar ingen pålitlig försäkring!
          </note>
          <note type="speaker">
            Anf. 79 Socialförsäkringsminister ANNIKA STRANDHÄLL (S):
          </note>
          <note>
            Fru talman! Tack, Lotta Finstorp och Jasenko Omanovic, för era
            inlägg i det som vi alla tycker är en väldigt viktig fråga.
          </note>
          <note>
            Regeringen arbetar extremt intensivt med frågan om sjukskrivningarna.
            Det är mycket glädjande att se att det åtgärdspaket som regeringen,
            sedan den tillträdde, har lagt ned tid på för att implementera
            nu verkar få en del effekter.
          </note>
          <note>
            Lotta Finstorp refererade till den parlamentariska socialförsäkringsutredningen
            och det gedigna arbete som gjordes av partierna under de år som
            den verkade. En del av de förslagen finns ju med i det åtgärdspaket
            som regeringen just nu håller på att genomföra. Det gäller bland
            annat den tydliga målsättningen men också flera andra frågor.
            Det kan handla till exempel om det som rör sjukskrivningspraxis.
            Vi kommer nu att följa den på ett annat sätt. Vi har lagt en betydligt
            större tonvikt än tidigare på att sjukskrivning ska ses som en
            del av vård och behandling. Flera olika åtgärder är dessutom vidtagna
            i den riktningen.
          </note>
          <note>
            När regeringen tillträdde hösten 2014 hade sjuktalen sedan 2010
            ökat med närmare 55 procent. Erfarenhetsmässigt vet vi att den
            sortens utveckling tar tid att vända. Ändå är jag glad över att
            vi redan nu ser en del resultat. För regeringen handlar det om
            – precis som jag avslutade mitt anförande med – att se till att
            fortsätta att implementera det breda åtgärdspaket som vi lade
            fram i höstas, och som vi nu ser att det är framgångsrikt. Precis
            som jag avslutade mitt förra inlägg med ser vi också vad som eventuellt
            behöver utvecklas ytterligare i nästa steg och vad det är som
            helt enkelt väntar runt hörnet.
          </note>
          <note>
            Jag kan nämna några ytterligare saker som är på gång, utöver
            det åtgärdspaket som vi nu håller på att arbeta med. Det handlar
            bland annat om ett kommande regeringsuppdrag. Vi tittar närmare
            på enskilda läkares sjukskrivningsmönster och även på det som
            Lotta Finstorp refererade till i sitt inlägg, alltså en djupare
            analys av de regionala skillnaderna i sjukskrivningsmönster runt
            om i landet. Vi ser på skillnaderna både mellan regioner och mellan
            olika primärvårdsenheter – detta för att vi ska få en bättre kontroll.
            Vi från regeringen ser fram emot att återkomma till detta.
          </note>
          <note>
            Jag vill också närma mig frågan om ytterligare åtgärder hämtade
            från den parlamentariska socialförsäkringsutredningen. Vissa delar
            finns redan med i det åtgärdspaket som regeringen nu genomför,
            men efter sommaren kommer vi också att återkomma med ytterligare
            delar från socialförsäkringsutredningen som vi tror är viktiga
            för att förstärka den utveckling om vi nu ser mot en låg och stabil
            sjukfrånvaro till 2020. Det kommer då att finnas en möjlighet
            att ta ställning till dessa förslag.
          </note>
          <note>
            När det gäller den privata sektorn är mitt svar kort och gott:
            Ja, Lotta Finstorp, jag tror att både sättet att arbeta med ledarskapsfrågor
            och sättet att organisera arbetet inom delar av den privata sektorn
            kan vara betydelsefullt att se närmare på också för den offentliga
            sektorn.
          </note>
          <note type="speaker">
            Anf. 80 LOTTA FINSTORP (M):
          </note>
          <note>
            Fru talman! Jag vill börja med att kommentera det som Jasenko
            Omanovic sa. Det kan ju inte vara okänt för honom hur situationen
            såg ut före 2006 och varför regeringen Persson tillsatte Hedborgsutredningen.
            Alliansregeringen levererade de förslag som fanns i utredningen
            eftersom det var alldeles för många människor som förtidspensionerades
            samtidigt som antalet sjukskrivningar var enormt.
          </note>
          <note>
            Den sista fråga som jag hade och som ministern också har svarat
            på gällde detta med att man kan hitta goda exempel inom den privata
            sektorn eftersom sjukskrivningarna där är lägre. Då vill jag i
            stället fråga: Varför jagar då regeringen de företag som driver
            verksamhet inom vård, skola och omsorg genom att lämna oklara
            besked avseende deras verksamheter? Det borde vara tvärtom.
          </note>
          <note>
            De privata arbetsgivarna borde lyftas fram som goda exempel där
            offentlig sektor kunde titta på hur man gör. Det handlar om organisation,
            ledarskap och delaktighet. Flera enkäter visar att de privat anställda
            är mer nöjda med delaktigheten i alternativt drivna verksamheter.
            Det finns inte något egenvärde i det, utan det måste gå att applicera
            även på offentliga verksamheter genom att ha mindre enheter, att
            mellanchefer har färre medarbetare och så vidare.
          </note>
          <note>
            Vad anser ministern är kännetecknande för friska arbetsplatser?
            Vi måste nog titta på friska arbetsplatser där människor inte
            är sjukskrivna inom kontaktyrken, välfärdsföretag och offentlig
            sektor. Vad är det som de gör som är nyckeln till framgång och
            som gör att människor mår bra på sin arbetsplats? Det är ju inte
            rocket science på något sätt. Man borde lyfta fram dessa arbetsplatser
            och se noggrannare på dem.
          </note>
          <note>
            Under våren bad jag riksdagens utredningstjänst att jämföra sjukskrivningarnas
            kostnader inom kommun- och landstingssektorn och kostnaderna i
            den privata sektorn. Skillnaderna är rätt så stora.
          </note>
          <note>
            Om den privata sektorns sjukskrivningar gällde för hela arbetsmarknaden
            skulle det innebära en kostnadsminskning av sjukförsäkringen med
            2,6 miljarder per år. Det motsatta gäller för hur kostnaderna
            skulle öka om kommuners och landstings sjukskrivningstal skulle
            gälla för hela arbetsmarknaden. Det skulle innebära en total kostnadsökning
            av sjukförsäkringen med 8,6 miljarder kronor per år. Det vore
            intressant att höra minis ­ tern kommentera det.
          </note>
          <note>
            Jag tror att det ligger mycket i organisation och ledarskap.
            Men det går inte att gissa, så det vore väldigt bra att få en
            analys av hur friska arbetsplatser arbetar och varför de är framgångsrika
            i att ha medarbetare som mår bra på arbetet.
          </note>
          <note>
            Inflödet av antalet anmälda sjukskrivna minskar, sett till siffrorna.
            Det är naturligtvis glädjande – absolut. Detta sker ju utan medfinansiering.
            Ministern har ju föreslagit att arbetsgivarna ska vara med och
            medfinansiera kostnaderna för sjukförsäkringarna.
          </note>
          <note>
            Remisstiden gick ut den 7 juni. Kommuner och arbetsgivarorganisatio
            ­ ner har svarat, och det är väldigt få som tycker att det är
            en bra idé. Det vore intressant att få höra vad ministern har
            för tankar framåt utifrån re ­ missvaren. Om man kan fortsätta
            att sätta press på Försäkringskassan och hälso- och sjukvården
            för att arbeta mer optimalt – friska arbetsplatser – finns det
            väl ingen anledning att ha en medfinansiering.
          </note>
          <note type="speaker">
            Anf. 81 JASENKO OMANOVIC (S):
          </note>
          <note>
            Fru talman! Jag vill säga till Lotta Finstorp att jag ju har
            sagt att det är glädjande att vi är inne på samma linje. Vi vill
            att det ska vara en pålitlig försäkring.
          </note>
          <note>
            För mig som riksdagsledamot skulle det vara ett brott av mig
            – jag har varit riksdagsledamot och ledamot i socialförsäkringsutskottet
            under åtta år – att inte ta upp det som ledde till att nästan
            100 000 personer var utförsäkrade. Jag upplever det som att det
            skulle vara ett brott av mig mot det uppdrag som jag har haft
            i åtta år. Därför ville jag säga det.
          </note>
          <note>
            Sedan hoppas jag verkligen att Moderaterna inser hur utvecklingen
            har varit. När regeringen Persson insåg att kostnaderna för sjukförsäkringen
            var enormt stora satte man upp ett mål om att halvera dem. Men
            man sa inte att man skulle skicka ett antal personer till Arbetsförmedlingen
            för att de skulle försöka att hitta ett jobb. I stället försökte
            man att göra insatser som ledde till att sjukfrånvaron faktiskt
            minskade från 2003. Men när reformen rehabiliteringskedjan verkade
            i sin fulla kraft ökade sjukfrånvaron igen. Det var olyckligt
            och det var ett stort problem.
          </note>
          <note>
            Men jag hoppas verkligen att vi nu kan hitta en gemensam grund
            där vi kan bilda en pakt för att få en långsiktig och pålitlig
            försäkring för den försäkrade och för arbetsgivare.
          </note>
          <note type="speaker">
            Anf. 82 Socialförsäkringsminister ANNIKA STRANDHÄLL (S):
          </note>
          <note>
            Fru talman! Jag tackar för mycket kloka och spännande inlägg.
            För att hinna med att svara i de olika delarna vill jag börja
            med det som Lotta Finstorp nämnde om goda exempel. Jag vill verkligen
            inte ge mig in i debatten om vinst i välfärden med den här frågan.
            Vad gäller frågan om hur man organiserar arbetet finns goda exempel
            i den privata sektorn – kanske något övervägande, ärligt talat,
            vilket siffrorna visar. Men vi har utmärkta exempel även på den
            offentliga sidan. Genom organisationsförändringar och genom att
            frångå ett traditionellt sätt att organisera de kvinnodominerade
            arbetsplatserna i välfärden får man direkta effekter på sjuktalen.
          </note>
          <note>
            Lotta Finstorp har helt rätt när hon säger att det handlar om
            ledarskap, om att ge ledarna och cheferna i de här verksamheterna
            förutsättningar att vara chefer och ledare. Det handlar om mandat
            likaväl som om förutsättningar till exempel gällande personalgruppers
            storlek. Det handlar om att skapa delaktighet, framtidstro och
            engagemang på arbetsplatsen. Sådana exempel behöver vi verkligen
            lyfta fram, men vi får inte bara prata om att vi behöver lyfta
            fram de goda exemplen. Vi måste se till att också göra något.
            Man behöver göra saker i större utsträckning, inte minst i den
            offentliga sektorn.
          </note>
          <note>
            Jag vill ta upp en oroande utveckling som jag sett. När jag tidigare
            var förbundsordförande för Vision började allt fler verksamheter
            bedrivas i privat regi. Till en början såg vi väldigt goda effekter,
            till exempel inom vård och omsorg. Men sedan såg vi en tendens
            åt att man anpassade sig efter sättet att organisera verksamheten
            i den offentliga sektorn. Detta har lett till att man delvis har
            högre sjukskrivningar i de verksamheterna, också i den privata
            sektorn. Även om de är lägre jämförelsevis är de fortfarande höga
            relativt sett, och där behöver vi göra mer.
          </note>
          <note>
            När det gäller hälsoväxlingen måste jag få vara väldigt tydlig.
            Ja, jag tror att vi behöver ökade ekonomiska drivkrafter för arbetsgivarna
            när det handlar om de långa sjukfallen. Det förslag som vi nu
            har tagit fram innebär de facto en mer rättvis fördelning av sjukkostnaderna.
            De arbetsgivare som har låga sjuktal och som har fått vara med
            och finansiera kostnaderna för de arbetsgivare som haft väldigt
            höga sjuktal under lång tid kommer nu att få en bonus. Det kommer
            att gynna företagen i Sverige.
          </note>
          <note>
            Samtidigt vill jag kopplat till hälsoväxlingen lyfta fram något
            som jag tycker är väldigt olyckligt i debatten just nu. Nu pratar
            man mer om förslaget till Strandhälls sjukskatt än om det som
            faktiskt är problemet, nämligen att vi har 200 000 sjukskrivna.
            Regeringen har sträckt ut handen till Svenskt Näringsliv, SKL
            och Arbetsgivarverket och uppmanat dem att komma med förslag till
            regeringen på åtgärder som kan ha den effekt som vi bedömer att
            hälsoväxlingsförslaget skulle ha. Då är vi beredda att avstå från
            att lägga fram det här förslaget i höstbudgeten. Men kommer man
            inte med något sådant förslag kan vi inte sitta på händerna.
          </note>
          <note type="speaker">
            Anf. 83 LOTTA FINSTORP (M):
          </note>
          <note>
            Fru talman! Jag tackar ministern för en viktig debatt.
          </note>
          <note>
            Jasenko Omanovic säger att ökningen av antalet sjukfall skedde
            när rehabiliteringskedjan infördes, vilket låter märkligt i mina
            öron. Det vi ser i dag är ju att det sker en minskning även bland
            de längre sjukfallen tack vare att Försäkringskassan mycket tydligare
            prövar den som är sjukskriven och ”lyfter upp” varje individ vid
            90 och 180 dagar. Jag anser alltså att det snarare är tvärtom.
          </note>
          <note>
            Jag skulle vilja ta upp medfinansieringsförslaget igen. Det är
            ett väldigt högt tonläge. Man är väldigt orolig bland privata
            arbetsgivare men också inom SKL, det vill säga bland kommuner
            och landsting. Varje arbetsgivare förlorar ju alltid på att ha
            medarbetare som är sjukskrivna. Det är aldrig bra för produktionen.
            Det är inte bra för verksamheten över huvud taget.
          </note>
          <note>
            Jag håller med ministern angående dåliga arbetsgivare, som inte
            gör det de ska i arbetsmiljöfrågor och inte har en organisation
            som fungerar väl och där människor mår bra. Problemet är ju att
            det egentligen är vi politiker som är arbetsgivare i de organisationer
            som har det största antalet sjukskrivna. Vi måste ute i landet,
            i kommuner och landsting där fullmäktigeförsamlingen är arbetsgivare,
            verkligen ta tag i detta och se över hur man arbetar i organisationen.
            Att straffa via ekonomiska incitament är inte rätt väg. I vilket
            skede ska den som söker ett arbete säga ”jo, det är så att jag
            har en lång sjukdomshistoria också” för att arbetsgivarna ska
            få ekonomisk hälsoväxling? Jag tycker att det är tveksamt ur integritetssynpunkt.
          </note>
          <note type="speaker">
            Anf. 84 Socialförsäkringsminister ANNIKA STRANDHÄLL (S):
          </note>
          <note>
            Fru talman! Jag vill säga några korta saker. När det gäller det
            här med prövningarna vid 90- och 180-dagarsgränserna tror jag
            att jag förstod vad Jasenko Omanovic var ute efter, och det är
            också min bild. Vi har debatterat detta många gånger, Lotta Finstorp.
            Det handlar om vad som faktiskt är verkningsfullt. Mellan 2010
            och 2014 kunde vi, trots att rehabiliteringskedjan var på plats,
            se väldigt tydligt hur prövningarna vid de tidiga tidsgränserna
            föll ut och hur människor blev utförsäkrade vid den bortre tidsgränsen,
            där ingen prövning gjordes utan det bara blev en utförsäkring.
          </note>
          <note>
            Det som vi nu försöker göra tillsammans med Försäkringskassan
            är att stärka prövningen men också se till att man verkligen får
            insatser vid de tidiga tidsgränserna. Man ska inte bara åka ut
            utan ska komma tillbaka igen och få det stöd man ska ha. Det tycker
            jag är otroligt viktigt att trycka på. Vi såg också hur prövningarna
            vid de tidiga tidsgränserna sjönk mellan 2010 och 2014.
          </note>
          <note>
            Vi tittar nu på detta i Regeringskansliet och har för avsikt
            att komma tillbaka, troligen i början av nästa år, med förslag
            på hur vi ska kunna säkerställa kvaliteten i de rehabiliteringsinsatser
            som ska införas. Det visar ju sig att det här verkar fungera.
            Nu får vi bara följa det noggrant, så att vi verkligen ser att
            människor får det stöd de ska ha.
          </note>
          <note>
            Vad gäller hälsoväxlingen har jag respekt för att man kan tycka
            olika. Jag säger återigen att min hand är utsträckt till arbetsmarknadens
            parter. Vi har gärna ytterligare dialog med dem om hur vi kan
            hitta insatser som de tror skulle vara bättre för att bryta utvecklingen
            med sjuktalen. I stället för kampanjande om Strandhälls sjukskatt,
            ägna er åt att hitta de lösningarna!
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2015/16:677 om tillämpning av reglerna
            för bostadsbidrag försvårar för kommunerna
          </note>
          <note type="speaker">
            Anf. 85 Socialförsäkringsminister ANNIKA STRANDHÄLL (S):
          </note>
          <note>
            Fru talman! Gunilla Nordgren har frågat mig om jag är beredd
            att verka för att tillämpningen av reglerna för bostadsbidrag
            snarast ses över och anpassas till de situationer som råder i
            många kommuner i dag. Vidare ställer Gunilla Nordgren frågan hur
            jag ser på det faktum att om bostadsbidrag på grund av dagens
            tillämpning av reglerna inte kan utgå i dessa fall och det då
            i stället behöver utbetalas försörjningsstöd innebär detta en
            förskjutning av kostnader från staten till kommunerna.
          </note>
          <note>
            Gunilla Nordgrens fråga handlar framför allt om situationen för
            unga nyanlända som, efter det att de fått uppehållstillstånd och
            en kommunplacering och lämnat sin placering på exempelvis HVB
            eller familjehem, behöver en egen bostad, och då särskilt i vilken
            utsträckning de har möjlighet att söka bostadsbidrag.
          </note>
          <note>
            Bostadsbidrag kan i dag lämnas för barnfamiljer och för unga
            i åldern 18–29 år, och för denna grupp är det bostadsbidraget
            för unga som är aktuellt. Gunilla Nordgren menar att regelverket
            i dag hindrar två ensamstående att dela på en lägenhet och samtidigt
            ha rätt till bostadsbidrag.
          </note>
          <note>
            Två eller flera hushåll kan redan i dag dela på en bostad. Bidrag
            till bostadskostnaden kan då lämnas till vart och ett av hushållen.
            Bostadsbidraget är behovsprövat, och det finns regler om bland
            annat storlek både på bostad och bostadskostnad, liksom inkomst
            och folkbokföring, som kan medföra att det i praktiken inte kan
            betalas ut något bostadsbidrag.
          </note>
          <note>
            Bostadsbidraget är en av de förmåner som är riktade till hushåll
            med relativt sett låga inkomster i förhållande till försörjningsansvar.
            För de som ändå inte kan klara sig ekonomiskt finns det möjlighet
            att vända sig till kommunen och ansöka om försörjningsstöd. Det
            är sedan upp till socialtjänsten att göra en individuell bedömning.
          </note>
          <note>
            Bostadsbidraget är en familjeekonomisk behovsprövad förmån som
            är träffsäker vad det gäller att nå hushåll som har relativ låga
            inkomster i förhållande till försörjningsbörda. Det betyder inte
            att det inte finns vissa delar av regelverket som kan bli bättre
            anpassade till dagens situation vad gäller både boendesituation
            och hushållskonstellation. Regeringen tog också i vårbudgetpropositionen
            upp behovet av att anpassa bostadsbidraget och underhållsstödet
            till dagens situation och avser att återkomma i frågan.
          </note>
          <note type="speaker">
            Anf. 86 GUNILLA NORDGREN (M):
          </note>
          <note>
            Fru talman! Jag vill börja med att tacka för svaret. Jag är bara
            delvis nöjd med det och vill gärna ha några förtydliganden.
          </note>
          <note>
            Bakgrunden till min interpellation är att det ute i kommunerna
            pågår ett stort arbete med att ordna bostäder till dels många
            unga som saknar bostad, dels många nyanlända som får uppehållstillstånd.
            Många av de nyanlända utgör så kallade ensamhushåll, och många
            av dem är ensamkommande barn. När dessa personer blir vuxna i
            lagens mening återstår det akuta problemet att ordna en bostad.
            Det är vi nog alla medvetna om.
          </note>
          <note>
            Det är heller inte ett långsiktigt byggande att bara bygga enrumslägenheter.
            Det är både dyrt och inte långsiktigt riktigt. Det blir ett alternativ
            att bara bygga paviljonger och enrumslägenheter. Det förbättrar
            inte heller integrationen.
          </note>
          <note>
            Ett sätt att ordna bostäder till flera personer är att till exempel
            kunna hyra ut en trerummare, tre rum och kök, där de bor i varsitt
            rum och delar på vardagsrum och kök. Utomlands bor många studenter
            så och även unga i städer där hyrorna är ännu värre än i Stockholm.
            De delar en lägenhet, och det är inga problem.
          </note>
          <note>
            Anledning till min fråga är tagen ur verkligheten. Försäkringskassan
            har nämligen sagt nej till den typen av ansökan om bostadsbidrag.
            Det sägs också i svaret att två eller flera hushåll kan dela på
            en bostad. Det kan vara två familjer som hyr ett halvt hus var,
            och så vidare. Det är jag fullt medveten om. Men jag talar här
            om ensamhushåll.
          </note>
          <note>
            I svaret säger ministern också hur bostadsbidraget fungerar,
            att det är inkomstberoende och så vidare. Det kan jag också. Det
            var inte heller min fråga. Jag vill för tydlighetens skull ställa
            några frågor.
          </note>
          <note>
            Anser ministern att det som det sägs i svaret om att två eller
            flera hushåll redan kan dela på en kostnad även gäller ensamhushåll?
            Jag kommer då att gå hem och meddela det, och de kommer att bli
            jätteglada därhemma. Då är det Försäkringskassans tillämpning
            som är problemet.
          </note>
          <note>
            Det sägs också i svaret att för dem som inte klarar sig ekonomiskt
            finns möjlighet att söka försörjningsstöd. En av mina frågor gällde
            att man betalar ut bostadsbidrag som ett försörjningsstöd. Det
            är att flytta kostnaden från staten till kommunerna eftersom bostadsbidragen
            betalas av staten och försörjningsstöden av kommunerna. Ministern
            säger att detta inte ska utgöra några problem. Men jag har tagit
            exemplen ur verkligheten. Jag ser fram emot att få ett svar på
            detta.
          </note>
          <note>
            Det är också bra att regeringen vill återkomma i frågan om att
            anpassa bostadsbidraget – underhållsstödet har inte med detta
            att göra – till dagens situation och att den avser att återkomma
            i frågan. Vad betyder det? När, var och hur tänker man göra det?
          </note>
          <note type="speaker">
            Anf. 87 Socialförsäkringsminister ANNIKA STRANDHÄLL (S):
          </note>
          <note>
            Fru talman! Tac k, Gunilla Nordgren, för frågan! Den är aktuell.
          </note>
          <note>
            Jag tror i grund och botten att vi inte är särskilt oense. Som
            regelverket ser ut i dag har du rätt såtillvida att om man är
            inneboende hos någon kan man inte få bostadsbidrag. I sådana fall
            måste det vara en delad lägenhet såtillvida att det räknas som
            två hushåll, det vill säga att båda hushållen står på kontraktet.
            Då kan man enligt det regelverk som finns i dag söka bostadsbidrag.
          </note>
          <note>
            Det som jag refererade till när det handlar om försörjningsstöd
            är att bostadsbidraget aldrig har fungerat på det sättet att det
            täcker 100 procent av bostadskostnaden. Jag hör på Gunilla Nordgren
            när hon gör sitt inlägg att hon har bra koll på det. Det är på
            många olika sätt kanske ett av de mer komplicerade bidrag vi har,
            vilket till exempel det stora kravet på återbetalningar visar
            oss.
          </note>
          <note>
            Det är dessutom återbetalningar som avkrävs familjer som från
            början har en väldigt låg ekonomisk standard och som kan bli väldigt
            kännbara. Om vi till exempel tittar på de barnfamiljer som uppbär
            bostadsbidrag är det ungefär 32 procent av dem som under ett år
            måste söka försörjningsstöd för att klara sig. Det är generellt
            sett väldigt ekonomiskt utsatta individer.
          </note>
          <note>
            Det som jag refererar till när jag pekar på att regeringen har
            för avsikt att återkomma är en del av de sakerna. Det är det som
            Gunilla Nordgren adresserar med att det händer saker i omvärlden,
            och det har hänt saker i Sverige. Men det har också hänt saker
            i Sverige när det gäller vår syn på hur en familj ser ut och hur
            familjekonstellationer ser ut.
          </note>
          <note>
            Detta är en angelägen fråga för regeringen att ytterligare analysera.
            Det handlar också om att överväga att vidta lämpliga åtgärder
            för att kunna möta den utveckling som vi nu har sett. Men vi är
            inte riktigt där i dag. Regeringen kommer att jobba med detta.
            Det är aviserat i vårpropositio ­ nen, och vi kommer återkomma.
            Jag stannar där så länge.
          </note>
          <note type="speaker">
            Anf. 88 GUNILLA NORDGREN (M):
          </note>
          <note>
            Fru talman! Tack för svaret. Vi är överens om att det är ett
            problem, och kommunerna står i detta problem här och nu. De kommunala
            fastighetsbolagen försöker nybygga. Jag sitter själv som viceordförande
            i ett fastighetsbolag. Vi kan inte bara bygga paviljonger och
            enrummare. Det blir förfärligt, och det förbättrar inte heller
            integrationen.
          </note>
          <note>
            Frågan är om man inte med något förtydligande kan säga att man
            kan ha två kontrakt på en lägenhet. För dom här kan ju inte stå
            på samma. Det är eventuellt så att man inte behöver vänta på att
            göra om hela bostadsbidraget. Men kan redan i dag via förordning,
            regleringsbrev eller något annat förtydliga för Försäkringskassan
            och underlätta för kommunerna.
          </note>
          <note>
            Det är precis som ministern säger. Vi är bägge två medvetna om
            var problemet ligger. Kommunerna försöker att göra allt de kan.
            Det får bli att människor får bo i dessa trerummare och dela.
            Det gör de redan i dag. Det finns ingen annan möjlighet, annars
            blir det gymnastiksalen. Men då får kommunerna betala försörjningsstöd
            även för den delen.
          </note>
          <note>
            Det hade de inte behövt göra om de boende hade kunnat stå på
            var sitt kontrakt. Det kanske är två killar som bägge två ska
            plugga. De lär inte ha de inkomsterna, så de borde kunna vara
            berättigade till ett bostadsbidrag. Sedan får det kanske bli försörjningsstöd
            som fyller ut det.
          </note>
          <note>
            Det är en bättre integration om de kan bo två i ett normalt bostadsområde
            och inte bo i dessa baracker, paviljonger och enrummare. Dessutom
            är det dyrt. Om kanske tio år finns inte behov av enrummare. Då
            kanske de har bildat familj och allt möjligt. Vi har haft en speciell
            situation. Då står det kommunala bostadsbolaget med ett antal
            lägenheter som inte är anpassade efter efterfrågan, eftersom detta
            kanske är en puckel.
          </note>
          <note>
            Förutom det som sägs om familjekonstellationer kan ungdomar bo
            ihop. Det kan också hjälpa studenter om två kan dela. De kan skriva
            var sitt kontrakt och få var sitt bostadsbidrag. Det är också
            problem med att de inte får ha mer än 60 kvadratmeter. Om trerummaren
            är på 80 kvadratmeter kan man säga att det är 40 plus 40.
          </note>
          <note>
            Det finns flyktingsamordnare som gråter när de går hem från jobbet
            därför att de på grund av ett stelbent system inte kan ordna bostäder.
            Jag undrar om ministern kan göra något akut åt detta – fort!
          </note>
          <note type="speaker">
            Anf. 89 Socialförsäkringsminister ANNIKA STRANDHÄLL (S):
          </note>
          <note>
            Fru talman! Tack, Gunilla Nordgren! Jag tror som sagt att vi
            i grund och botten inte är särskilt oense. Jag uppskattar att
            du delar med dig av den verklighet som ni nu möter ute i kommunerna
            när ni jobbar med bostadsfrågorna och att du beskriver hur akut
            ni upplever att situationen är.
          </note>
          <note>
            Det du pekar på i avslutningen av ditt inlägg är att detta är
            extremt komplext. Bostadsbidraget kom på 1930-talet. Genom åren
            har man haft olika målsättningar för vad bostadsbidraget ska stimulera.
            Under någon tidsperiod handlade det bara om att ge människor tillgång
            till bostad. Sedan gällde det att minska trångboddheten och att
            man skulle kunna konkurrera om de lite bättre lägenheterna fast
            man inte hade så hög inkomst själv. Det är också detta jag menar
            med att vi måste titta på frågan utifrån den verklighet som vi
            i dag har att hantera som regering och som samhälle.
          </note>
          <note>
            Jag tar med mig önskemålet om möjligheter att göra någonting
            mer skyndsamt som skulle underlätta situationen. Som Gunilla Nordgren
            förstår finns det ännu mer att titta på i ett större perspektiv.
            Jag tackar för kloka inlägg.
          </note>
          <note type="speaker">
            Anf. 90 GUNILLA NORDGREN (M):
          </note>
          <note>
            Fru talman! Det är bra att vi är överens, och det är bra om ministern
            ser om man fort kan göra någon delgrej eftersom detta är problem
            som finns i dag.
          </note>
          <note>
            När ni nu tittar över och anpassar systemet till dagens situation
            bör ni även tänka på att det inte bara handlar om olika familjekonstellationer,
            utan att det också kan vara två helt enskilda personer som säger
            att de kan dela på en lägenhet. Då får man se till att det fungerar.
          </note>
          <note>
            Jag satt i socialförsäkringsutskottet under förra mandatperioden
            och arbetade med familjepolitiken, så jag är väl införstådd med
            hur bostadsbidragen fungerar. Men som det är nu lever de inte
            med verkligheten. Ju fortare man kan göra något åt det och ge
            den signalen till kommunerna så att flyktingsamordnarna vet vad
            de ska göra och bostadsbolagen vet vad de ska bygga, desto bättre.
          </note>
          <note>
            Jag tackar för en bra debatt och ett positivt svar.
          </note>
          <note type="speaker">
            Anf. 91 Socialförsäkringsminister ANNIKA STRANDHÄLL (S):
          </note>
          <note>
            Fru talman! Detsamma från socialförsäkringsministern! Jag ser
            fram emot att återkomma i frågan och tackar för en bra debatt.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2015/16:633 om otillåtna substanser
            i kosttillskott
          </note>
          <note type="speaker">
            Anf. 92 Statsrådet GABRIEL WIKSTRÖM (S):
          </note>
          <note>
            Fru talman! Saila Quicklund har frågat mig vilka åtgärder jag
            tänker vidta för att stävja förekomsten av otillåtna substanser
            i kosttillskott och när jag förväntar mig att kunna redovisa ett
            ställningstagande i frågan om ett inrättande av en oberoende nationell
            antidopningsorganisation.
          </note>
          <note>
            Kosttillskott är som bekant livsmedel och regleras enligt livsmedelslagstiftningen.
            Det krävs inget godkännande eller tillstånd från Livsmedelsverket
            för att sälja kosttillskott i Sverige. Det är tillverkarens ansvar
            att produkterna är säkra att använda och att de uppfyller kraven
            i livsmedelslagstiftningen. Jag delar den oro som interpellanten
            ger uttryck för när det gäller otillåtna substanser i kosttillskott.
          </note>
          <note>
            Regeringen har gett Livsmedelsverket två uppdrag som har bäring
            på detta kontrollområde. I det första uppdraget ska Livsmedelsverket
            för livsmedel som utgör eller kan antas utgöra en risk för människors
            hälsa utreda och utveckla formerna för ökat informationsutbyte
            och samarbete mellan kontrollmyndigheterna. I det andra uppdraget
            ska Livsmedelsverket arbeta för en effektiv kontroll av internethandel
            med livsmedel med särskilt fokus på internethandel med kosttillskott.
            Jag ser fram emot att få ta del av Livsmedelsverkets redovisningar.
          </note>
          <note>
            När det gäller frågan om inrättandet av en oberoende nationell
            antidopningsorganisation har jag i ett frågesvar tidigare i vår
            lämnat besked att frågan alltjämt bereds i Regeringskansliet och
            att ytterligare överväganden behöver göras innan frågan kan besvaras.
          </note>
          <note type="speaker">
            Anf. 93 SAILA QUICKLUND (M):
          </note>
          <note>
            Fru talman! Tack, ministern, för svaret! Jag har som sagt frågat
            ministern vilka åtgärder han avser att vidta för att stävja förekomsten
            av otillåtna substanser i kosttillskott. Det finns i dag enorma
            brister i kosttillskottsbranschen och även en svaghet vad gäller
            regleringen och samverkan mellan de olika myndigheterna. Jag tycker
            att det är positivt att vi delar oron. Som det låter har också
            ministern fått de stora problem som finns beskrivna för sig.
          </note>
          <note>
            Det handlar egentligen om fem olika myndigheter, eller om fyra
            myndigheter och en kommun, som ska verka i detta med ett delat
            ansvar. Vi har Livsmedelsverket, som reglerar via lag en hög skyddsnivå
            för hälsa, och miljö- och hälsoskyddsnämnderna som har det egentliga
            tillsynsansvaret ute i kommunerna. Vi vet hur ansträngda de är
            i sin gärning och att de har svårt att prioritera just kosttillskotten
            och tillsynen när det gäller dessa. Vi har Läkemedelsverket, som
            möjliggör klassificeringen av läkemedelsnära substanser. Vi har
            Konsumentverket, som agerar vid vilseledande marknadsföring. Lägg
            därtill Folkhälsomyndigheten, som svarar för tillsynen när det
            gäller förbud mot vissa hälsofarliga varor. Detta är komplext,
            och jag känner en oro för att de två åtgärder för Livsmedelsverket
            som ministern föreslår inte räcker till.
          </note>
          <note>
            Det är viktigt att vi lyfter blicken utanför elitidrotten och
            den professio ­ nella delen. Enligt SVT dopar sig 30 000 personer
            regelbundet. Det sker inte främst inom elitidrotten, utan vi ser
            den stora frekvensen hos gymbe ­ sökarna. Mycket av detta kommer
            naturligtvis från den kroppsfixering som vi ser blir allt starkare
            i samhället. Det hela går ned i åldrarna. Vi ser beskrivningar
            av att friidrottstränare för barn och ungdomar tycker att barnen
            ska äta kosttillskott. Angående kroppsfixeringen kunde vi i dag
            läsa om ett plastikspel i en av kvällstidningarna. Barn och ungdomar
            kan alltså via ett spel omforma kroppen och ansiktet och så vidare.
          </note>
          <note>
            Många människor tar dessa preparat omedvetet på grund av att
            innehållsdeklarationen inte är så tydlig som den borde vara. I
            en studie i Köln såg man att 15 procent av de kosttillskott som
            undersöktes innehöll otillåtna substanser – även läkemedelsliknande
            substanser. Det är klart oroande.
          </note>
          <note>
            Det är dock bara 10 procent av de 3 000 tester som görs som landar
            i just den grupp som jag talar om nu. Det finns också ett stort
            mörkertal.
          </note>
          <note>
            Under 2011 tog alliansregeringen fram en utredning som hette
            Antidopning Sverige – En ny väg för arbetet mot dopning. Där föreslog
            man också en nationell oberoende antidopningsorganisation eller
            ett centrum. Jag har frågat ministern tidigare om detta, och jag
            vill ha ännu mer förtydliganden än i interpellationssvaret om
            när ministern avser att öppna eller införa denna oberoende dopningsorganisation.
          </note>
          <note type="speaker">
            Anf. 94 Statsrådet GABRIEL WIKSTRÖM (S):
          </note>
          <note>
            Fru talman! Den problematik som Saila Quicklund tar upp handlar
            om att det är flera myndigheter inblandade och att det är ett
            komplext arbetssätt som måste till för att få bukt med problematiken.
            Detta är orsaken till det uppdrag som Livsmedelsverket har fått
            att ta fram ett varningssystem med informationsutbyte. Om man
            i till exempel en kommun upptäcker problem ska man kunna föra
            in detta digitalt, och sedan får alla kontrollmyndigheter del
            av den problematik som har upptäckts. Det kan underlätta inte
            minst för små kommuner som har ansträngda resurser, precis som
            Saila Quicklund är inne på.
          </note>
          <note>
            När det gäller en fristående antidopningsorganisation i Sverige
            har det mycket riktigt utretts tidigare. Det som blev tydligt
            när det remitterades var att beredningsunderlaget, som tagits
            fram, inte räckte för att ta slutlig ställning.
          </note>
          <note>
            Den nya dataskyddsförordningen, som nyligen beslutats inom EU,
            ska implementeras i svensk lag. Av den förordningen framgår att
            antidopning inom idrotten är av allmänintresse. Det medför enligt
            företrädare för EU att frågan behöver regleras i EU-lag eller
            i nationell lagstiftning. Reger ­ ingen har därför tillsatt en
            utredning om implementering av dataskyddsförordningen. Denna ska
            avsluta sitt arbete senast i maj 2017. Då har vi förhoppningsvis
            ett bättre underlag för att sedan kunna gå vidare med den frågan.
          </note>
          <note type="speaker">
            Anf. 95 SAILA QUICKLUND (M):
          </note>
          <note>
            Fru talman! Ministern! Det som är den stora problematiken när
            det gäller det vi pratar om är att kommunerna är ansvariga för
            tillsynen och att deras arbetsbördor gör att de inte just nu kan
            prioritera kontrollen av kosttillskott. Det är också så att varje
            kommun arbetar isolerat för sig. Där kan inte Livsmedelsverket
            gå in och styra, utan landets alla kommuner måste agera gemensamt
            kring ett kosttillskott för att vi ska kunna få till ett förbud
            eller liknande. Detta är klart bekymmersamt i och med de resurser
            som finns i kommunerna just nu.
          </note>
          <note>
            Det är också bekymmersamt att vi har idrotter som undgår de statligt
            understödda antidopningsprogrammen. Det är de som inte är RF-anslutna.
            Det är därför det är så viktigt att vi liksom Norge och Danmark
            inför en nationell oberoende antidopningsorganisation. Det är
            jätteviktigt.
          </note>
          <note>
            Jag ska nämna några exempel på hur horribelt det är när det gäller
            kosttillskotten. Livsmedelsverket kom med en rapport 2011 – och
            mycket har hänt sedan dess – där man granskade 43 olika kosttillskott.
            Endast 2 av 43 uppfyllde märkningskravet. 30 av 43 innehöll hälsofarliga
            växter. Vi kan då påminna oss om att man i dag rekommenderar barn
            och ungdomar att ta kosttillskott. 28 kunde ge biverkningar. 8
            skulle klassas som läkemedel. Det är anmärkningsvärt. Det visar
            också att det kanske är ett större problem för folkhälsan än vad
            vi har förstått. Man uppger också från Livsmedelsverket att det
            saknas en reglering. Det finns inte ett godkännande av Livsmedelsverket,
            vilket det borde finnas, för det här. Jag tror att det tar ungefär
            tio år för ett läkemedel att komma ut på marknaden, med alla kontroller
            som finns. Men vi har en helt fri marknad vad gäller kosttillskotten.
            Det är anmärkningsvärt. Vi är sämst i Norden inom det här området.
            Det är, som sagt, sällan kontroller av innehållet. Och det blir
            bara förbud i den kommun där kontrollen utförs. Det var det som
            Livsmedelsverket framhöll i den här rapporten.
          </note>
          <note>
            Malmö stad gjorde också en undersökning. Den gjordes 2010. 21
            av 85 granskade kosttillskott var att betrakta som läkemedel och
            borde aldrig få säljas. 78 procent var felmärkta. Det här är sådant
            som vi i dag ser i stora annonser i tidningarna. Det handlar om
            att snabbt bli starkare och förbränna fett. Det attraherar också
            motionärer i dag som vill få snabba resultat av sin träning.
          </note>
          <note>
            Självklart är jag orolig för det här. Jag är också orolig för
            om vi ska uppnå effekter med de insatser som regeringen nu gör.
            Jag tycker att det låter tunt att man ger Livsmedelsverket två
            uppdrag som ska ha bäring på det här kontrollområdet. Jag tycker
            att vi måste agera betydligt snabbare och mer kraftfullt just
            för att det är en stor problematik med att kommunerna är tillsynsmyndigheter
            eller tillsynsorgan och att vi har fyra andra myndigheter som
            borde agera samstämmigt i fråga om det här. Men ministern får
            gärna vidareutveckla detta och bemöta min oro med sina egna ord.
          </note>
          <note type="speaker">
            Anf. 96 Statsrådet GABRIEL WIKSTRÖM (S):
          </note>
          <note>
            Fru talman! Det är precis som jag säger. Jag känner en stor oro
            över den här utvecklingen. Jag kan bara hålla med om Saila Quicklunds
            beskrivning av problematiken. Men jag tror att vi kommer väldigt
            långt med de två uppdrag som vi nu ger till Livsmedelsverket,
            bland annat det som handlar om att man ska kunna samordna myndigheternas
            arbete bättre just genom det informationsutbyte som sker. När
            man då ser ett problem i till exempel en kommun kan det uppfattas
            av alla andra som finns med i det här varningssystemet. Därmed
            kan man också vidta lämpliga åtgärder på flera håll.
          </note>
          <note>
            Sedan ska man naturligtvis inte tro att allting löser sig genom
            två uppdrag till Livsmedelsverket, men jag tycker att man ska
            se det som en början till att komma åt en problematik som är komplex.
            Den är komplex efter ­ som den berör flera olika myndigheter.
            Den berör också flera olika typer av regleringar. Men jag tycker
            att det som vi nu gör är en väldigt bra början. Det gäller inte
            minst det som handlar om en ökad och förbättrad samordning och
            om informationsutbyte.
          </note>
          <note type="speaker">
            Anf. 97 SAILA QUICKLUND (M):
          </note>
          <note>
            Fru talman! Ministern! Ministern har varit ute i olika sammanhang
            och kommenterat och varit orolig för stillasittandet och rökandet.
            Här har vi en helt oreglerad marknad där barn och ungdomar får
            i sig direkt skadliga läkemedelssubstanser eller dopningsklassade
            substanser. Det tycker jag är anmärkningsvärt. Det borde göra
            att takten ökar när det gäller genomförandet av de uppdrag som
            man nu har gett till Livsmedelsverket, så att de snabbt kommer
            med förslag på hur vi kan åtgärda det här.
          </note>
          <note>
            Tullverket har i år beslagtagit åtta gånger fler dopningstabletter
            än förra året. Vi pratar om 800 000 tabletter som kommer in. Högriskområdena
            är Asien och Ryssland, och det är framför allt näthandeln som
            är den stora delen. Jag tycker att det här är väldigt allvarligt.
          </note>
          <note>
            Vår debattid är alldeles strax slut. Men jag vill poängtera igen
            – det blir mitt medskick till regeringen och folkhälsoministern
            – att jag verkligen vill att vi agerar kraftfullt och väldigt
            skyndsamt i den här frågan. Vi har haft den här debatten tidigare,
            i och med en skriftlig fråga. Jag kommer att följa debatten och
            se hur regeringen agerar i en mycket angelägen fråga för folkhälsan.
          </note>
          <note type="speaker">
            Anf. 98 Statsrådet GABRIEL WIKSTRÖM (S):
          </note>
          <note>
            Fru talman! Jag ser fram emot att fortsätta diskutera den här
            frågan med Saila Quicklund. Jag är också glad över att ledamoten
            följer frågan noga.
          </note>
          <note>
            Det är, som sagt, en stor problematik med kosttillskotten. Jag
            tycker att vi tar viktiga steg framåt med de uppdrag som har getts
            till Livsmedels ­ verket. När det gäller dopning är det naturligtvis
            en fruktansvärd utveck ­ ling. Vi ser, inte minst utifrån hur
            det här hanterats på absolut högsta elit ­ nivå internationellt,
            att det är ett helt oacceptabelt beteende som naturligt ­ vis
            smittar av sig på hela idrottsrörelsen.
          </note>
          <note>
            Jag är glad över att regeringen alltsedan vi tillträdde 2014
            både har ökat anslagen till antidopningsarbetet och har haft ett
            väldigt stort fokus på vad vi skulle kunna göra mer. För knappt
            ett år sedan besökte jag själv till exempel WADA:s huvudkontor
            i Kanada för att få höra mer om läget och också få höra deras
            synpunkter på vad Sverige skulle kunna göra mer både nationellt
            och internationellt för att stävja den utveckling som vi ser.
          </note>
          <note>
            Tack så mycket för en bra debatt!
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2015/16:662 om mödra- och barnadödlighet
            för utlandsfödda
          </note>
          <note type="speaker">
            Anf. 99 Statsrådet GABRIEL WIKSTRÖM (S):
          </note>
          <note>
            Fru talman! Anders W Jonsson har frågat mig vad jag tänker göra
            för att alla kvinnor och barn, oavsett var de är födda, ska få
            tillgång till lika vård.
          </note>
          <note>
            Alla ska erbjudas en god vård efter behov på lika villkor. Detta
            är en angelägen fråga för regeringen. För att nå ökad jämlikhet
            och jämställdhet krävs dock ett brett och långsiktigt arbete inriktat
            mot bland annat kunskapsuppbyggnad, behandlingsmetoder och attityder.
            Regeringen har vidtagit flera åtgärder som syftar till att främja
            en mer jämlik vård. Till exempel kan insatserna inom ramen för
            en mer samlad styrning med kunskap och även satsningar på kompetensförsörjningsområdet
            bidra till en mer jämlik vård. Vi följer även frågan genom resultaten
            från bland annat öppna jämförelser. En förutsättning för att få
            en mer jämlik vård är att det avsätts ytterligare medel till vården.
            Från och med 2017 kommer regeringen att tillföra kommunsektorn
            ett permanent tillskott på 10 miljarder kronor per år.
          </note>
          <note>
            När det gäller kvinnor och barn har regeringen vidtagit flera
            åtgärder för att säkerställa att de ska få tillgång till lika
            vård och en vård av god kvalitet oavsett var de är födda. Under
            2015–2019 har regeringen för avsikt att göra flera satsningar
            för att stärka kvinnors hälsa. Riksdagen har beslutat att 200
            miljoner kronor för 2015 och 400 miljoner kronor under 2016 ska
            avsättas för att stärka förlossningsvården och kvinnors hälsa.
            Därutöver kommer 130 miljoner kronor att avsättas 2016 för att
            stärka primärvårdens insatser för kvinnors hälsa. Motsvarande
            satsningar planeras årligen fram till och med 2019.
          </note>
          <note>
            I december 2015 ingick regeringen och Sveriges Kommuner och Landsting,
            SKL, en överenskommelse om en förbättrad förlossningsvård och
            insatser för kvinnors hälsa. Ett område som är särskilt utpekat
            i överenskommelsen är hur vården bättre kan nå kvinnor i socioekonomiskt
            utsatta områden, och det gäller också mödravården. Det kan till
            exempel handla om att utveckla kunskapen om och bemötandet av
            dessa patienter.
          </note>
          <note>
            Jag vill även nämna att regeringen har gett Socialstyrelsen i
            uppdrag att bland annat genomföra en fördjupad analys av utfall
            av förlossningsvården för kvinnor i Sverige och hur olika utfall
            varierar beroende på socioekonomisk och etnisk tillhörighet hos
            kvinnan. I uppdraget ingår även att beskriva hur vården efter
            förlossning ser ut i Sverige i dag samt bedöma om det finns ett
            behov av att utarbeta nya kunskapsstöd för eftervården. Socialstyrelsen
            ska även genomföra en fördjupad analys av rapporten Öppna jämförelser
            – Jämlik vård 2015 avseende kvinnor och deras utbildningsnivå,
            geografiska tillhörighet i Sverige samt födelseort.
          </note>
          <note>
            Statens beredning för medicinsk och social utvärdering, SBU,
            har dessutom haft i uppdrag att bland annat undersöka metoder
            för hur man minskar komplikationer och skador hos den födande
            kvinnan i samband med förlossningen och andra relevanta frågor
            inom förlossningsvården som rör den födande kvinnans hälsa. Uppdraget
            redovisades den 29 april 2016 och visar att det i stor utsträckning
            saknas evidens.
          </note>
          <note>
            Underlagen från Socialstyrelsen, SBU, SKL och landstingen kommer
            att ligga till grund för regeringens fortsatta insatser för att
            stärka området.
          </note>
          <note>
            I interpellationen nämner Anders W Jonsson att det finns brister
            när det gäller bemötandet i vården. Ett gott bemötande i hälso-
            och sjukvården är en av de viktigaste faktorerna för att utveckla
            en mer jämlik vård. Det främjar delaktighet, patientinflytande
            och patientsäkerhet. År 2015 publicerade Socialstyrelsen ett utbildningsmaterial
            om bemötande och jämlika villkor.
          </note>
          <note>
            Avslutningsvis vill jag nämna de utmaningar som den nuvarande
            flyktingsituationen har inneburit för hälso- och sjukvården. Flera
            uppdrag har getts till våra myndigheter för att stödja hälso-
            och sjukvården i deras arbete med att erbjuda vård till de asylsökande
            och nyanlända. Socialstyrelsen har gjort en kartläggning av hur
            stödet avseende andra språk än svenska ser ut inom hälso- och
            sjukvården och tandvården för att underlätta för asylsökande och
            nyanlända att kommunicera med vården. Myndigheten har även fått
            i uppdrag att göra en fördjupad analys av vårdens möjligheter
            och utmaningar när det gäller att tillhandahålla vård till asylsökande
            och nyanlända. Socialstyrelsen visar bland annat att även om situationen
            har inneburit utmaningar för vården har landstingen klarat att
            bemöta situationen genom olika åtgärder, bland annat genom nya
            arbetssätt och organisationsförändringar.
          </note>
          <note type="speaker">
            Anf. 100 ANDERS W JONSSON (C):
          </note>
          <note>
            Fru talman! Tack, ministern, för svaret!
          </note>
          <note>
            Det är nog få politiker som inte lyfter fram klyftorna inom området
            hälsa som en av de riktigt stora utmaningarna i den svenska sjukvården.
            Sverige må vara det land i världen som har de minsta klyftorna,
            men ändå ser vi att de är alldeles för stora och framför allt
            vet vi att det går att vidta åtgärder för att minska klyftorna.
          </note>
          <note>
            En delvis helt annan sak handlar om de klyftor som finns i fråga
            om tillgänglighet till den svenska sjukvården. Den svenska sjukvården
            är, som vi vet, bland de bästa i världen. Den fråga jag ställer
            handlar framför allt om denna vård.
          </note>
          <note>
            När man vill åtgärda klyftor finns fel som man inte får begå.
            Ett fel är att lägga sig på en alldeles för abstrakt nivå utan
            att ha gjort en ordentlig analys av vad klyftorna består av och
            vilka åtgärder som kan vidtas.
          </note>
          <note>
            Senast vi i kammaren diskuterade frågorna handlade det om screening
            av bröstcancer. Det är ett typiskt exempel där det råder en bristande
            analys. Man ser ett problem, det vill säga att vissa kvinnor inte
            screenar sig för bröstcancer, men på grund av bristande analys
            vidtar man åtgärder som inte alls påverkar resultatet.
          </note>
          <note>
            En av de absolut allvarligaste och största klyftorna i den svenska
            hälso- och sjukvården handlar just om mödradödlighet och spädbarnsdödlighet.
            Tänk att få beskedet: Så trevligt att din hustru är gravid, men
            du vet väl att eftersom ni är födda i ett annat land än i Norden
            är risken sju gånger så stor att hustrun kommer att dö i samband
            med förlossningen. Eller att få höra: Så bra! Din dotter väntar
            sitt första barn, men du vet väl att eftersom ni är födda i ett
            annat land är risken fem gånger så stor att barnet kommer att
            dö i samband med förlossningen.
          </note>
          <note>
            Fru talman! Det är fullständigt oacceptabelt att den svenska
            sjukvården låter detta fortgå år efter år. Det här är inte ny
            kunskap. Det här har ingenting att göra med inflödet av nyanlända
            till Sverige det senaste året. Här finns forskning som har många
            år på nacken. Vi vet precis vad detta beror på. Det hänger samman
            med bristande kommunikation. Man använder sig inte av tolk. Man
            behärskar inte svenska språket. Det handlar om bristande förståelse
            för hur den svenska sjukvården fungerar. Framför allt handlar
            det om bristande kunskap om vilka sjukdomar dessa kvinnor kan
            bära med sig från hemlandet.
          </note>
          <note>
            Vi vet också precis vad man kan göra åt detta. För det första
            handlar det om att fokusera problemet, det vill säga det måste
            bli möjligt att i uppföljningar från Socialstyrelsen utläsa dessa
            siffror så att det går att se de förbättringar som görs i olika
            delar av landet. För det andra handlar det om att med hjälp av
            ekonomisk stimulans styra mot den typ av åtgärder som ger effekt,
            nämligen utbildning av mödra- och hälsovårdens personal, utbildning
            av förlossningspersonal och ge dem möjlighet att inköpa enkelt
            undervisningsmaterial.
          </note>
          <note>
            Ministerns svar var bra på många olika sätt, men det var ändå
            ett myck ­ et abstrakt svar som inte fokuserade på vad som kan
            göras för att minska just den här hälsoklyftan. Ministern visade
            att Socialstyrelsen har fått i uppdrag att ta fram statistik och
            öppna jämförelser. Men det som skulle kunna göras är att i de
            öppna jämförelserna följa utvecklingen på området. Då kan man
            se vad som fungerar bra i Norrbotten men mindre bra i Västerbotten.
          </note>
          <note>
            Vidare skulle ministern kunna använda ett antal hundra miljoner,
            som faktiskt ska användas till att förbättra förlossningsvården,
            till att fokusera på de områden där skillnaderna är så stora.
          </note>
          <note>
            Är ministern beredd att se till att statistiken tas fram och
            att de pengar som satsas på området styrs dit där klyftorna är
            som störst?
          </note>
          <note type="speaker">
            Anf. 101 Statsrådet GABRIEL WIKSTRÖM (S):
          </note>
          <note>
            Fru talman! Jag vill passa på att tacka Anders W Jonsson för
            interpellationen.
          </note>
          <note>
            Det här är ett angeläget område för regeringen att överlag öka
            jämlikheten i hälsa. Vi vet att vi lever i ett land där hälsoklyftorna
            har ökat de senaste 15 åren. Till exempel skiljer det i dag drygt
            fem år i förväntad medellivslängd mellan en kvinna med kort utbildning
            och en kvinna med lång utbildning. Detta är naturligtvis helt
            oacceptabelt. Det innebär i klartext att en kvinna enbart på grund
            av sin utbildningsbakgrund förvägras fem år av sitt liv.
          </note>
          <note>
            Jag är extra glad att Anders W Jonsson påpekar att många av de
            faktorer som styr den ojämlika vården, som bestämmer vilken sorts
            vård man får, ligger också utanför hälso- och sjukvårdens kontroll.
            Det handlar om hur utbildningssystemet är utformat. Det handlar
            om hur arbetsmarknaden ser ut. Det handlar om bostadssituationen,
            och det handlar om många andra faktorer. Det är därför regeringen
            inte bara har satt upp ett mål om att sluta de ojämlika hälsoklyftorna
            under en generation utan också har tillsatt en kommission för
            jämlik hälsa som ska ta de breda greppen. Det är på tiden efter
            att vi under lång tid har känt till problemen.
          </note>
          <note>
            Jag är också glad över att Anders W Jonssons fråga om den ojämlika
            vården fokuserar just på kvinnor och barn. Vi ska naturligtvis
            titta på dem som kommer sämst ut av den ojämlika vården, men vi
            ska också vara medvetna om att svensk välfärd bygger på generella
            insatser. Det är en bottenplatta för att lyfta upp inte minst
            de som har de allra svårast och har de största behoven.
          </note>
          <note>
            Därför är jag glad att tillhöra en regering som har tillfört
            åtskilliga miljarder i extra resurser till hälso- och sjukvå rden,
            både i riktade anslag och, framför allt, i generella anslag som
            kommer att ligga kvar år efter år. Ingenting är nämligen mer säkert
            än att det är de som är svagast och har de största behoven som
            förlorar när man skär ned i välfärden och prioriterar stora skattesänkningar
            framför investeringar i vår gemensamma hälso- och sjukvård.
          </note>
          <note>
            Bland annat investerar regeringen just nu i kvinnors hälsa. Som
            jag sa i mitt interpellationssvar handlar det om 400 miljoner
            kronor under 2016 och lika mycket per år fram till 2019. De ska
            gå just till att öka kunskapen och medvetenheten inte minst hos
            förlossningspersonal om den problematik som finns.
          </note>
          <note>
            Jag tycker att vi i den överenskommelse som rege ringen har slutit
            med Sveriges Kommuner och L andsting, och där vi pekar ut just
            förlossningsvården specifikt men också kvinnors hälsa generellt,
            tar tag i de problem och faktorer Anders W Jonsson tar upp. Det
            handlar om kommunikation, medvetenhet och ökad kunskap om den
            speciella problematik som följer för den som har en socioekonomiskt
            utsatt bakgrund eller kommer från ett annat land.
          </note>
          <note>
            Det är också självklart att de resultat vi kommer att få av satsningen
            ska följas upp, för det är det enda sättet vi faktiskt kan förbättra
            oss i framtiden.
          </note>
          <note type="speaker">
            Anf. 102 ANDERS W JONSSON (C):
          </note>
          <note>
            Fru talman! Jag håller helt och hållet med ministern om att det
            är en allvarlig situation vi har i Sverige. Vi har stora hälsoklyftor.
            De har ökat under senare år, till stor del beroende på att vi
            under ett antal år har haft en stor invandring. Det påverkar också
            detta.
          </note>
          <note>
            Vi vet att det krävs generella insatser. Det krävs att vi ser
            till att människor kommer i arbete och att vi får en fungerande
            skola. Jag håller också helt med ministern om att det krävs större
            resurser till den svenska välfärdssektorn. Ministern nämner 10
            miljarder som har tillförts den generella välfärden. De ska ställas
            i relation till alliansåren, då statsbidragen ökade med i storleksordningen
            45 miljarder och då det totalt sett gick uppemot 150 miljarder
            mer till kommunsektorn eftersom fler människor kom i arbete.
          </note>
          <note>
            Det viktiga är dock att inte gömma sig bakom att det krävs generella
            insatser och mer pengar till landstingen. Vi har ett specifikt
            problem framför oss som vi diskuterar i den här interpellationsdebatten,
            nämligen att det är sju gånger så stor risk att en kvinna född
            i ett annat land dör vid förlossningen. Det är också fem gånger
            så stor risk att hennes barn dör i samband med förlossningen.
            Man kan inte gömma sig, utan man måste fundera på vad vi kan göra
            här och nu – konkret.
          </note>
          <note>
            M inistern har faktiskt i sin hand två av de absolut viktigaste
            verktygen för att påverka detta. Det handlar för det första om
            att se till att vi får statistik och möjligheter att följa upp
            hur utvecklingen ser ut på det här området. Det har nämligen visat
            sig vara ett av de absolut mest effektiva verktygen vad gäller
            att förändra svensk hälso- och sjukvård. Det handlar inte alltid
            om ekonomiska resurser, utan det handlar minst lika ofta om att
            implementera nya arbetssätt och öka på utbildningsinsatser.
          </note>
          <note>
            Min första fråga till ministern är därför om han nu är beredd
            att se till att Socialstyrelsen redovisar hållbar statistik och
            hållbara uppföljningsmöjligheter på det här området. Det gäller
            risken för den nyanlända kvinnan – kvinnan som är född i ett annat
            land – att dö vid förlossningen respektive risken för hennes barn
            att dö. Bara det kommer nämligen att innebära att man kan fokusera
            på det här området.
          </note>
          <note>
            Min andra fråga till ministern handlar om det andra verktyg han
            faktiskt har skaffat sig, nämligen ett antal hundra miljoner kronor
            som ska ut till de svenska landstingen för att förbättra förlossningsvården,
            mödrahälsovården och kvinnosjukvården i primärvården. Är han beredd
            att se till att de pengarna faktiskt går till att åtgärda det
            jag skulle säga är en av de absolut största hälsoklyftorna vi
            har i den svenska sjukvården?
          </note>
          <note>
            Det är två konkreta frågor till ministern, som har verktygen
            i sin hand. Är han beredd att gå från ord till handling och inte
            bara gömma sig bakom Folkhälsokommissionen och generella åtgärder?
            Är han beredd att faktiskt fokusera på problemet?
          </note>
          <note type="speaker">
            Anf. 103 Statsrådet GABRIEL WIKSTRÖM (S):
          </note>
          <note>
            Fru talman! Anders W Jonsson måste ha lyssnat illa. Jag inledde
            visserligen med att berätta att generella insatser är grunden
            för att vidareutveckla välfärden. Det håller Anders W Jonsson
            också med om, men han går raskt vidare. Jag undrar om inte det
            beror på att Centerpartiet prioriterar stora skattesänkningar
            framför stora investeringar i vår gemensamma välfärd och att han,
            som starkt engagerad i att öka jämlikheten på det här området,
            har någonting att skämmas över och därför snabbt vill gå vidare
            till att tala om specifika åtgärder.
          </note>
          <note>
            Jag har talat om specifika åtgärder. Jag är som sagt glad att
            frågan har kommit upp, för det ger mig en chans att visa att regeringen
            tar frågan på väldigt stort allvar. Annars hade vi ju inte tillsatt
            de extra medlen och gjort en särskilt överenskommelse med Sveriges
            Kommuner och Landsting. Den handlar just om hur vi ska kunna förbättra
            kvinnors hälsa, vad vi behöver göra för att öka kunskapsnivån
            hos personalen, vad vi behöver göra för att öka fokuset på jämställdhet
            och jämlikhet i den svenska hälso- och sjukvården och vad vi behöver
            göra särskilt för att kvinnor från socioekonomiskt utsatta områden
            ska kunna få den vård de förtjänar.
          </note>
          <note>
            Vi gör allt det Anders W Jonsson efterfrågar. Jag är säker på
            att detta kommer att ge stort resultat i form av en hälso- och
            sjukvård som i ökad utsträckning kan leva upp till hälso- och
            sjukvårdslagens intentioner att resurser ska fördelas efter behov.
          </note>
          <note>
            När det gäller statistiken är det som jag sa tidigare självklart
            att vi ska följa upp det vi nu gör och kunna utvärdera – detta
            inte minst därför att vi gör denna stora satsning om ett antal
            hundra miljoner kronor varje år. Skattebetalarna ska kunna veta
            att de får valuta för sina pengar.
          </note>
          <note>
            Exakt hur uppföljningen ska göras och vilka variabler den ska
            göras på är någonting för myndigheterna att komma fram till, men
            det finns ingenting som är otydligt i regeringens uppdrag eller
            intentioner om att jämställdhet och jämlikhet särskilt ska beaktas.
            Det gäller både i utförandet när metoderna sjösätts och naturligtvis
            också i uppföljningar och utvärderingar.
          </note>
          <note type="speaker">
            Anf. 104 ANDERS W JONSSON (C):
          </note>
          <note>
            Fru talman! Den här interpellationsdebatten visar på den stora
            skillnad som finns mellan sjukvårdsministerns sätt och mitt sätt
            att se på en fråga, nämligen hur vi ska se till att få mer pengar
            till den svenska välfärden. Ministern står för en regering som
            tror att kraftiga skattehöjningar på jobb och företagande ger
            mer skatteintäkter som sedan kan ge mer pengar till den svenska
            välfärden. Jag tror precis tvärtom.
          </note>
          <note>
            Vi visade under våra åtta år med alliansregeringar att vi kunde
            genomföra stora skattesänkningar, i storleksordningen 140 miljarder,
            samtidigt som vi kunde konstatera att landstings- och kommunsektorn
            2014 hade i storleksordningen 150 miljarder mer att tillgå för
            välfärdssatsningar än de hade 2006. Därmed har vi visat att det
            inte är skattehöjningar som leder till mer resurser till välfärden;
            snarare kan det vara tvärtom.
          </note>
          <note>
            Jag är nöjd med den andra delen i interpellationsdebatten. Jag
            förstår att ministern är beredd att följa upp den här hälsoklyftan
            på ett allvarligt sätt, nämligen genom att i den informella kontakten
            med Socialstyrelsen se till att vi får instrument som gör att
            vi i Sverige noga kan följa hur klyftan ska minska. Det är inte
            rimligt att risken att dö vid förlossning ska vara sju gånger
            större för en utlandsfödd kvinna. Det är inte rimligt att risken
            att dö ska vara fem gånger så stor för hennes barn.
          </note>
          <note>
            Jag utgår från att ministern kommer att se till att få fram verktyget
            för att kunna mäta, följa och se utvecklingen. Jag hoppas också
            att ministern kommer att ta chansen att se till att de pengar
            som nu är avsatta för att stärka förlossningsvård och mödrahälsovård
            inte smetas ut jämnt utan faktiskt kommer de sämst ställda till
            godo. Därför är jag nöjd med resultatet av den här interpellationsdebatten.
          </note>
          <note type="speaker">
            Anf. 105 Statsrådet GABRIEL WIKSTRÖM (S):
          </note>
          <note>
            Fru talman! Om det sistnämnda kan jag och Anders W Jonsson vara
            helt överens. Pengarna ska gå till att öka jämlikheten och jämställdheten
            i den svenska hälso- och sjukvården, och det är självklart att
            detta ska utvärderas och följas upp.
          </note>
          <note>
            När det gäller det förstnämnda, det vill säga de generella satsningarna
            på välfärden, är vi dock som sagt djupt oense. Jag tycker nog
            att det är lite övermaga av Anders W Jonsson att stå här och berömma
            sig för alliansåren. Vi ska komma ihåg att allianspartierna 2006
            gick till val på att få ned arbetslösheten i Sverige. Resultatet
            när de lämnade 2014 var en betydligt högre arbetslöshet. Det var
            betydligt många fler människor som levde i det så kallade utanförskapet.
          </note>
          <note>
            I dag har vi en situation där vi tack vare regeringens kraftfulla
            politik, inte minst på arbetsmarknadsområdet, har den lägsta ungdomsarbetslösheten
            sedan början av 1990-talet.
          </note>
          <note>
            Vi har förmodligen det högsta antalet sysselsatta någonsin i
            det här landet och en kraftigt sjunkande arbetslöshet. Det ger
            oss möjligheter att satsa pengar på välfärden.
          </note>
          <note>
            Vi har gjort valet att inte sänka skatter, som inte kommer att
            leda till några fler jobb eller färre arbetslösa, utan att i stället
            satsa våra gemensamma skattepengar på förbättrade förutsättningar
            i kommunerna och i landstingen för att kunna stärka välfärden
            för dem som behöver den allra mest, inte minst de kvinnor och
            barn som den här interpellationsdebatten handlat om.
          </note>
          <note>
            Vi får säkert anledning att komma tillbaka till både hur resurser
            skapas och hur vi bäst ska använda dem för det gemensammas bästa
            men också hur vi stöttar enskilda grupper i den svenska hälso-
            och sjukvården. Men nu är tyvärr vår talartid ute, och jag vill
            än en gång tacka Anders W Jonsson för en bra debatt.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2015/16:684 om insamlingsansvaret
            för förpackningar och tidningar
          </note>
          <note type="speaker">
            Anf. 106 Miljöminister KAROLINA SKOG (MP):
          </note>
          <note>
            Herr talman! Gunilla Nordgren har frågat mig om regeringen avser
            att fatta beslut via ändring i förordningen om att insamlingsansvaret
            ska överföras till kommunerna, trots att en majoritet av riksdagen
            är emot en sådan överföring. Om svaret är ja på frågan, när avser
            regeringen att fatta ett sådant beslut?
          </note>
          <note>
            För oss i Sverige är det självklart att avfall kan vara både
            en resurs och ett miljöproblem. Målet är att i så hög grad som
            möjligt ta till vara de resurser som finns i avfall. Samtidigt
            är det viktigt att minska negativa effekter i form av utsläpp
            från deponering och förbränning. Det är viktigt att återvinning
            inte sker på ett sådant sätt att avfall som innehåller farliga
            ämnen sprids okontrollerat i nya produkter som framställs av återvunnet
            material. Som ett led i regeringens arbete för att uppnå miljökvalitetsmålet
            Giftfri miljö måste vi ha giftfria och resurseffektiva kretslopp.
          </note>
          <note>
            Regeringens ambition var enligt regeringsförklaringen i oktober
            2014 att kommunalisera insamlingssystemet för att göra det enklare
            för medbor ­ garna att öka återvinningen. Regeringen tillsatte
            därför en utredare (M 2015:A) för att föreslå hur det fysiska
            ansvaret för insamlingen av förpackningsavfall och returpapper
            från hushållen kan överföras från pro ­ ducenterna till kommunerna.
            Utredaren har redovisat att en sådan över ­ föring inte kan ske
            på ett effektivt sätt utan lagändringar.
          </note>
          <note>
            Frågan bereds för närvarande i Regeringskansliet. Det är nödvändigt
            att denna fråga hanteras på ett sådant sätt att det skapas ett
            effektivt och tydligt system som bidrar till att medborgarna får
            det enklare att lämna sitt hushållsavfall så att mer avfall återvinns.
          </note>
          <note type="speaker">
            Anf. 107 GUNILLA NORDGREN (M):
          </note>
          <note>
            Herr talman! Karolina Skog och jag har aldrig debatterat med
            varandra förut. Men jag bor inte så långt ifrån Malmö, så vi är
            två skåningar som debatterar.
          </note>
          <note>
            Jag vill börja med att tacka för svaret, som jag dock vill få
            några förtydliganden kring.
          </note>
          <note>
            Bakgrunden till att jag ställt interpellationen är att det råder
            en viss osäkerhet om var i beslutskedjan insamlingsansvaret för
            förpackningar och tidningar befinner sig. Jag har ställt frågan
            till och debatterat den med den tidigare miljöministern men inte
            riktigt fått några svar, så jag hoppas att jag kan få det i dag.
          </note>
          <note>
            I augusti 2014 beslutade den förra regeringen att insamlingsansvaret
            för förpackningar, returpapper och elutrustning ska ligga kvar
            hos producenterna. Vidare beslutade man om höjda återvinningsmål
            och att Naturvårdsverket ska utöva nationell tillsyn. Det innebär
            att Naturvårdsverket ska tillståndspröva insamlingssystemen och
            att systemen blir fristående tillsynsobjekt. Därefter tillsatte
            regeringen den utredning som ministern pratar om. Den skulle komma
            med förslag inte om utan hur insamlingsansvaret ska överföras
            till kommunerna. Utredningen lämnade sin rapport den 31 mars i
            år. Därefter har en majoritet i riksdagen under 2016 uttalat i
            ett tillkännagivande att man anser att insamlingsansvaret ska
            ligga kvar.
          </note>
          <note>
            Jag tror att vi är överens om målen men inte om vägen dit, som
            så ofta i politiken. Vi vill också höja återvinningsmålen. Jag
            har själv suttit i Sysavs styrelse i ett antal år, och där pratar
            man mycket om detta. Man vill att det ska vara lätt att göra rätt,
            man vill öka fastighetsnära insamling och så vidare.
          </note>
          <note>
            Utredningen beställde en konsekvensanalys av Sweco, som skriver
            att man inte riktigt kan avgöra om det blir så mycket bättre för
            att man flyttar insamlingsansvaret, att det snarare kan bli en
            omfördelning av kostnader. Det här är ingen lätt grej, för det
            handlar om ett antal återvinningsstationer. SKL gjorde det enkelt
            för sig och svarade: Det här kan vi väl göra genom utjämningssystemet.
            Det tyckte de var bra.
          </note>
          <note>
            Det här är svår materia. Det är därför jag tycker att man inte
            bara kan ändra i en förordning, det vill säga det som regeringen
            själv kan göra, framför allt inte med tanke på att riksdagen har
            uttalat att man är emot detta. I så fall får man låta det gå via
            riksdagen.
          </note>
          <note>
            I svaret säger miljöministern: ”Utredaren har redovisat att en
            sådan överföring inte kan ske på ett effektivt sätt utan lagändringar.”
            Jo, men förordningar kan ju också kallas för lagar, så jag vill
            gärna ha ett svar på frågan: Tänker ni gå via riksdagen, eller
            tänker ni fatta ett beslut om en mycket omfattande sak – det är
            ju inte bara några smågrejor – i en förordning utan att fråga
            riksdagen?
          </note>
          <note>
            I utredningen står det också att det till och med kan bli dyrare
            för alla parter, för staten och kommunerna och även för myndigheter
            och hushållen. Man är väldigt osäker på rätt mycket; det är rätt
            många frågor kvar i utredningen. Därför tycker jag att det är
            viktigt att vi diskuterar det här. Jag konstaterar också att vi
            är överens om målen, men vägen dit är vi kanske inte överens om,
            eller så är vi det. Det får vi väl se här under den vidare debatten.
          </note>
          <note type="speaker">
            Anf. 108 Miljöminister KAROLINA SKOG (MP):
          </note>
          <note>
            Herr talman! Jag vill tacka Gunilla Nordgren för att hon väcker
            en viktig fråga som är värd att diskutera. För mig och regeringen
            är det självklart att vi i Sverige ska kunna sluta breda, långsiktiga
            och tydliga överenskommelser om hur infrastrukturen för avfall
            ska fungera. Precis som Gunilla Nordgren säger är vi överens om
            målen: att öka återvinningen, att ha ett effektivt system som
            ger goda förutsättningar för näringen och inte minst är begripligt
            och tydligt för medborgarna.
          </note>
          <note>
            Vi delar ju historia. Vi har suttit i samma avfallsbolags styrelse.
            Jag tror att vi är överens om att när man går från kommunpolitiken
            till rikspolitiken är det viktigt att ha med sig mycket av det
            goda i kommunpolitiken, som handlar om att se praktiskt på frågor,
            hitta effektiva lösningar och skapa bred samsyn om dem till gagn
            för medborgarna. För mig är det en självklar ingång i den här
            frågan.
          </note>
          <note>
            Som du säkert känner till är underlaget från utredningen, som
            presenterades i mars, inte färdigt och heltäckande. Det saknas
            bland annat författningstext och en lösning för systemets finansiering,
            så jag håller med om att flera viktiga frågor kvarstår.
          </note>
          <note>
            Jag kanske ska förtydliga mitt interpellationssvar. När vi säger
            att de här delarna är så stora att de inte kan förändras utan
            lagändring menar vi specifikt lagändring, det vill säga inte förändras
            genom förordning. Det är viktigt att det blir rätt för en gångs
            skull. Vi har pratat om och debatterat de här frågorna så länge,
            och jag tycker att de är värda den omsorg och de samtal som gör
            att vi får en tydlig och stabil lösning som håller över tid.
          </note>
          <note type="speaker">
            Anf. 109 GUNILLA NORDGREN (M):
          </note>
          <note>
            Herr talman! Det var ett riktigt positivt svar, tycker jag. Avfall
            Sverige, Tidningsutgivarna och så vidare undrar om de ska fatta
            beslut själva via en förordning eller om det ska gå via riksdagen,
            så det var ett glädjande och mycket positivt besked. Det tror
            jag att de uppskattar.
          </note>
          <note>
            Ska man kommunalisera insamlingsansvaret är det en stor affär
            och en stor materia.
          </note>
          <note>
            Det är väldigt trevligt att höra att vi är överens om att det
            ska vara långsiktiga regler, och naturligtvis är vi överens om
            målen. Avfallshierarkin kommer upp här i morgon utan debatt, för
            vi är så överens och har inga reservationer. Vi är överens om
            återvinning, om att förebygga och så vidare.
          </note>
          <note>
            Det ser väldigt olika ut i vårt land. Det är inte alltid lätt
            att ha insamling i gamla hyreshus och få plats med alla fack.
            I min hemkommun ska vi nu få åtta fraktioner överallt. Det kan
            alltså se olika ut i olika delar, till exempel på glesbygden.
          </note>
          <note>
            Det är jättebra, och jag hoppas att vi kan fundera över gränserna
            och komma med goda förslag tillsammans utifrån olika erfarenheter
            så att vi kan nå målet att minska avfallet.
          </note>
          <note>
            Avfall är också en resurs. Vi ska inte bränna upp alltihop utan
            öka återvinningen mer och mer. En del får man väl bränna, men
            då blir det i alla fall lite värme av det. Avfall är en resurs,
            och vi ska befria naturen från det.
          </note>
          <note>
            Vi är helt överens, och jag är glad och nöjd med svaret.
          </note>
          <note>
            I detta anförande instämde Matilda Ernkrans (S).
          </note>
          <note type="speaker">
            Anf. 110 Miljöminister KAROLINA SKOG (MP):
          </note>
          <note>
            Herr talman! Beskedet att det råder konsensus i riksdagen för
            att införa avfallshierarkin i miljöbalken är glädjande. Det visar
            på svensk politiks styrka att vi kan vara överens om att ha höga
            ambitioner i viktiga miljöfrågor och utforma system som är stabila
            och tydliga för både medborgare och näringsliv.
          </note>
          <note>
            Detta tänker jag att vi ska ta med oss vidare i diskussionerna
            om att hitta en tydlig och stabil lösning som håller över tid.
            Det återstår ett antal frågor.
          </note>
          <note>
            För mig som för bara några veckor sedan var kommunpolitiker är
            det självklart att ha en resonabel ton och prata över partigränserna
            för att hitta ett rationellt system med hög ambitionsnivå och
            hög nivå av återvinning och att vi gör det bästa möjliga och i
            möjligaste mån ser avfall som en resurs.
          </note>
          <note>
            Efter vår debatt i dag har jag gott hopp om att vi ska kunna
            hitta en sådan lösning.
          </note>
          <note type="speaker">
            Anf. 111 MATILDA ERNKRANS (S):
          </note>
          <note>
            Herr talman! Jag vill gå in i debatten för att understryka och
            stödja det som har kommit fram i debatten från miljöminister Karolina
            Skog och ledamoten Gunilla Nordgren. Det handlar bland annat om
            att riksdagen i enighet kan införa avfallshierarkin i miljöbalken.
            Det är en stor styrka och något som vi ska ta med oss in i vårt
            framtida arbete med hur vi hanterar avfall och återvinning.
          </note>
          <note>
            Det är också bra att vi verkar vara överens om att vi vill ha
            ett effektivt och tydligt system som är enklare för medborgarna
            och där materialåtervinningen ökar.
          </note>
          <note>
            I denna anda behöver vi ta med oss det som har varit en del av
            historien när det gäller förändringar i insamlingsansvaret. Det
            har utretts många gånger sedan 1994 då systemet infördes. Det
            får vi väl ta som intäkt för att det inte har fungerat helt optimalt.
            Det behöver alla vi som representerar Sveriges medborgare i Sveriges
            riksdag ha med oss i den framtida hanteringen av detta.
          </note>
          <note>
            Det var den borgerliga regeringen som senast bestämde sig för
            att utreda detta, och det gör man inte om det inte finns problem
            som man vill åtgärda för att göra något bättre för medborgarna
            och öka materialåtervinningen.
          </note>
          <note>
            Vi behöver också ha med oss att Sveriges kommuner, som är närmast
            medborgarna, är mycket tydliga med att de vill att vi anstränger
            oss i god samarbetsanda för att försöka hitta ett insamlingssystem
            som är enklare och mer förståeligt för medborgarna och som ökar
            materialåtervinningen.
          </note>
          <note>
            Det är som sagt viktigt att understryka det som miljöministern
            och Gunilla Nordgren från Moderaterna har sagt i debatten och
            ta med oss det inför framtiden. Inte minst för oss socialdemokrater
            är det väldigt viktigt att vi får en ordning på plats som blir
            långsiktig, effektiv och tydlig och som gör det enklare för medborgarna
            och ökar materialåtervinningen.
          </note>
          <note type="speaker">
            Anf. 112 GUNILLA NORDGREN (M):
          </note>
          <note>
            Herr talman! Ja, vi är överens, och framför allt har jag äntligen
            fått ett svar. I de svar jag fick från förra miljöministern talades
            det nämligen om en förordning. För mig är detta ett stort steg
            framåt, och då får det hellre ta tid.
          </note>
          <note>
            När förra regeringen beslutade att behålla insamlingsansvaret
            som det var men göra vissa förbättringar fick Naturvårdsverket
            i uppdrag att ta fram avgiftssystem och så vidare. Men efter deras
            delrapport beslutade regeringen att ta bort förpackningar och
            returpapper från Naturvårdsverkets uppdrag. Även de förordningar
            som togs 2014 har alltså gått i stå på grund av att man plockade
            bort det.
          </note>
          <note>
            Man kunde då förstå att eftersom man gjorde så tänkte man besluta
            något annat, fast man visste att en majoritet i riksdagen var
            emot.
          </note>
          <note>
            Det här är jättebra. Nu kanske vi kan komma överens också, för
            annars kvarstår majoriteten.
          </note>
          <note>
            Precis som Matilda Ernkrans säger ska vi ha höga ambitioner.
            Det ska vara tydligt och effektivt. Det är klart att det finns
            förbättringspotential; det finns det med allt.
          </note>
          <note>
            Man ska se över det och hitta en bättre ordning, men utredningen
            själv säger att det är svårt att bedöma vad förslaget innebär.
            Även utredningen i sig är alltså osäker. Det gäller även konsekvensanalysen.
          </note>
          <note>
            Det kanske inte behöver göras en hel utredning till, men det
            är rätt mycket kvar att göra i denna utredning.
          </note>
          <note>
            Jag tackar för en bra första debatt. Jag är mycket nöjd med att
            svaret är att det ska beslutas som lag i riksdagen.
          </note>
          <note type="speaker">
            Anf. 113 Miljöminister KAROLINA SKOG (MP):
          </note>
          <note>
            Herr talman! Det var trevligt att göra debut i kammaren när svensk
            politik visar sig från sin goda sida. Vi har gemensamma tydliga
            målsättningar. Att införliva avfallshierarkin i lagstiftningen
            är att slå fast en hög ambitionsnivå.
          </note>
          <note>
            Avfall ska ses som en resurs i Sverige, och vi ska göra det bästa
            möjliga av denna resurs. Vi ska successivt höja ambitionsnivån,
            och det kräver ett stabilt regelverk och en infrastruktur för
            detta. Inte minst kräver det begriplighet för medborgarna.
          </note>
          <note>
            Vi har en situation där riksdagen är överens om avfallshierarkin
            och där Sveriges kommuner är överens brett politiskt om att de
            vill ta ett större ansvar i frågan.
          </note>
          <note>
            Jag känner mig därför mycket optimistisk till att vi ska kunna
            hitta en lösning som är till gagn för miljöpolitiken och vår möjlighet
            att nå de na ­ tionella miljömålen, som är till gagn för svenskt
            näringsliv som är fram ­ gångsrikt inom återvinning och som, inte
            minst, är till gagn för medborgar ­ na som ska få lätt att göra
            rätt. Svenskarna förväntar sig ett fungerande avfallssystem som
            är miljömässigt korrekt och som också utvecklas.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2015/16:687 om strandskyddsregler
            som inskränker äganderätten
          </note>
          <note type="speaker">
            Anf. 114 Miljöminister KAROLINA SKOG (MP):
          </note>
          <note>
            Herr talman! Gunilla Nordgren har frågat mig hur det säkerställs
            att strandskyddet i det enskilda fallet utgör ett sådant allmänt
            intresse som motiverar en inskränkning av användningen av mark.
            Gunilla Nordgren hänvisar här till regeringsformen.
          </note>
          <note>
            Gunilla Nordgren har vidare frågat mig om jag är villig att verka
            för att förbättra dialogen mellan parterna så att det blir just
            en dialog, som hon förtydligar är en mer jämlik process mellan
            parterna där beslut inte endast meddelas genom en kungörelse i
            Post- och Inrikes Tidningar.
          </note>
          <note>
            Det svenska strandskyddet är tillsammans med allemansrätten unikt
            i ett internationellt perspektiv. Strandskyddsreglerna syftar
            till att skapa förutsättningar för allmänhetens tillgång till
            naturupplevelser och för bevarandet av biologisk mångfald i strandnära
            områden. Strandzonen är också särskilt viktig för biologisk mångfald.
            Samtidigt finns vissa möjligheter i reglerna att främja landsbygdsutveckling
            och lokalt beslutsfattande.
          </note>
          <note>
            Det generella strandskyddet omfattar land- och vattenområdet
            intill 100 meter från strandlinjen vid normalt medelvattenstånd.
            Det är möjligt att utvidga ett strandskyddsområde till att gälla
            utöver 100 meter från strandlinjen, enligt nu gällande regler
            upp till 300 meter. Det är länsstyrelsen som beslutar om utvidgat
            strandskydd.
          </note>
          <note>
            Genom 2009 års ändring av strandskyddsreglerna skärptes kravet
            för att få utvidga ett strandskyddsområde. Nu får det enbart ske
            om det behövs för att säkerställa något av strandskyddets syften,
            det vill säga att långsiktigt trygga förutsättningarna för allemansrättslig
            tillgång till strandområden eller bevara goda livsvillkor för
            djur- och växtlivet på land och i vatten.
          </note>
          <note>
            I samband med 2009 års lagändring infördes även en övergångsbestämmelse
            som innebär att alla beslut om att utvidga ett strandskyddsområde
            som fattats med stöd av äldre bestämmelser upphörde att gälla
            från och med den 1 januari 2015. Syftet med övergångsbestämmelserna
            var att initiera en översyn av de utvidgade strandskyddsområdena
            för att bättre anpassa dem till strandskyddets båda syften.
          </note>
          <note>
            Naturvårdsverket har genomfört en analys av resultatet av länsstyrelsernas
            översyn. För landet som helhet har arealerna utvidgat strandskydd
            minskat både på land och i vatten. Största delen av det utvidgade
            strandskyddet efter översynen överlappar dessutom områden som
            redan tidigare omfattades av utvidgat strandskydd.
          </note>
          <note>
            Länsstyrelsen har en skyldighet att i respektive ärende om utvidgat
            strandskydd genomföra en intresseprövning där hänsyn tas till
            enskilda intressen. En inskränkning i den enskildes rätt får inte
            gå längre än vad som krävs med hänsyn till vad som behövs för
            att syftet med skyddet ska tillfredsställas.
          </note>
          <note>
            I syfte att säkerställa ett samråd måste länsstyrelsen inför
            ett beslut om utvidgat strandskydd ge berörda markägare och rättighetsinnehavare
            möjlighet att yttra sig över ett förslag till utvidgning. Det
            ska alltså ske innan länsstyrelsen fattar det slutliga beslutet,
            och tiden för möjligheten att yttra sig får inte sättas kortare
            än en månad. Berörda parter har genom ett sådant utförande getts
            tillfälle att redan i ett tidigt skede komma till tals i processen.
            När det slutliga beslutet om utvidgningen sedan meddelas räcker
            det att beslutet kungörs.
          </note>
          <note>
            Att länsstyrelsernas översyn och beslut om utvidgat strandskydd
            följer kraven på samråd och intresseprövning är av stor vikt för
            regeringen.
          </note>
          <note type="speaker">
            Anf. 115 GUNILLA NORDGREN (M):
          </note>
          <note>
            Herr talman! Jag tackar för svaret.
          </note>
          <note>
            Jag ställde frågan för att det förekommer en hel del uppgifter
            om översittarattityd hos länsstyrelserna, inte minst i vår del
            av landet. Man gör inte syn. Man har väldigt breda penslar. Man
            tar fram en karta, och det är inte alltid den stämmer.
          </note>
          <note>
            Jag har praktiska fall. Man pekar ut ett område, och markägaren
            säger: Kan vi inte samlas några stycken och åka ut och titta där
            det är extra känsligt? Men man gör inte det. Jag brukar hämta
            exempel ur verkligheten. Det är så det går till. Sedan kommer
            ett beslut som ska kungöras i Post- och Inrikes Tidningar. Det
            kan jag tycka är lite omodernt, för det är inte så att man läser
            den.
          </note>
          <note>
            Det står i delgivningslagen att kungörelse ska ske om det är
            en mängd markägare, om det är intressenter som håller sig undan
            eller om det är för jobbigt att delge alla. Men i de fall som
            jag tänker på är det kanske fyra fem markägare vi pratar om. Och
            ändå kan man inte komma ut och prata.
          </note>
          <note>
            Det är därför jag åberopar regeringsformen. Man får skydda, men
            då ska man få ersättning. I miljöbalken finns i och för sig en
            rätt att inte behöva ge ersättning, men det ska i alla fall vara
            i proportion, alltså enligt proportionalitetsprincipen. Det ska
            vara rim och reson.
          </note>
          <note>
            Det finns även andra exempel som kanske inte har med just strandskyddet
            att göra. En skogsägare fick inte avverka för att man hittade
            bombmurklor – hur sådana nu ser ut – på hans ägor. Då får han
            ingen ersättning, men han får inte avverka. Då börjar man tänka:
            Vart tar den enskilda äganderätten vägen?
          </note>
          <note>
            Det är riktigt att de får minst en månad på sig att svara. Men
            sedan kommer beslutet, och då är det bara att överklaga till regeringen
            som gäller. Det kostar pengar, för de får anlita advokater och
            andra till detta – det är svår materia för markägarna.
          </note>
          <note>
            Jag tycker att det hade varit trevligare med en annan process.
            Man kanske säger: Här är det rätt okej att öka till 300, men det
            behöver kanske inte vara runt alla. Man kanske inte ska definiera
            vad ett vattendrag är. Vi har exempel där det är en gammal bäck
            som är två meter bred med vass överallt, och då är det fortfarande
            300 meter. Var finns proportionaliteten?
          </note>
          <note>
            Vi är överens om att det kan behöva skyddas. Vi behöver mångfald.
            Även jag tycker att allemansrätten är bra. Återigen: Vi är överens
            om vissa grunder, men jag tycker att tillvägagångssättet utmanar.
            Det känns som att länsstyrelsen tror att markägarna tänker bygga
            och bete sig hur som helst. De har ofta vårdat sin mark under
            ett antal år och är naturligtvis rädda om den.
          </note>
          <note>
            Det hade varit trevligare med en lite bättre dialog i ärendet.
          </note>
          <note type="speaker">
            Anf. 116 STINA BERGSTRÖM (MP):
          </note>
          <note>
            Herr talman! Välkommen till denna kammare, miljöminister Karolina
            Skog!
          </note>
          <note>
            Jag tänkte också ge en bild ur verkligheten, av Anna-Greta, en
            av mina politiska förebilder. Jag har ett tidningsurklipp hemma
            på kylskåpet där hon som 85-åring sitter gränsle över en låst
            grind med en skylt som det står ”Privat” på. Den grinden, precis
            där stranden började, klättrade Anna-Greta över varje morgon på
            väg ned till stranden från sitt hus. Hon hade gått samma väg sedan
            hon var liten. Men grinden och skylten som skar av bybornas stig
            ned till vattnet var ny. Och Anna-Greta var rasande. Hon inte
            bara klättrade, utan hon anmälde husägaren, samlade in namnunderskrifter
            och hamnade i tidningen.
          </note>
          <note>
            Vår allemansrätt och vårt strandskydd är inget som vi ska rucka
            på. Det är både en rättvisefråga och en naturvårdsfråga, sa Anna-Greta
            i artikeln. Som folkpartist hade hon engagerat sig i dessa frågor
            i hela sitt liv.
          </note>
          <note>
            Hon förklarade för mig redan när jag var liten hur viktigt det
            är att stränderna är allas. Vi reste tillsammans i Europa, och
            hon visade mig sjöarna där husen och de privata stränderna låg
            som ett pärlband runt hela sjön. Ingenstans gick det att komma
            ned till vattnet. Ingenstans kunde vi som besökare ta oss ett
            dopp i den heta sommardagen. Så såg det ut då, och så ser det
            också ut i dag.
          </note>
          <note>
            Detta har vi lyckats stoppa i Sverige. Det gjorde vi redan på
            50-talet med vår strandskyddslagstiftning. Och det gjorde vi i
            politiskt samförstånd. Strandskyddet är en effektiv naturvårdsreform
            och en fin rättvisefråga.
          </note>
          <note>
            Herr talman! Sedan 2000-talets början har det funnits ett tryck
            på att få bygga mer längs stränderna. Den borgerliga regeringen
            började lätta upp strandskyddet 2009. Förra året redovisade Naturvårdsverket
            att arealen med utökat strandskydd har minskat till ca 75 procent
            jämfört med före ändringen. Precis som miljöministern nämnde har
            arealen skyddad mark minskat, inte ökat.
          </note>
          <note>
            Dispensmöjligheter har alltid funnits, men de har blivit generösa.
            Kommunerna har i dag möjlighet att vid sidan av att ge dispenser
            i enskilda fall även peka ut hela områden innanför strandskyddat
            område, så kallade LIS-områden, som står för landsbygdsutveckling
            i sjönära områden.
          </note>
          <note>
            Nu finns det starka krafter som ytterligare vill försvaga strandskyddet.
            Argumenten varierar. Landsbygdsutveckling har länge varit mantrat.
            Nu är det lite spännande, för Gunilla Nordgren vill hänvisa till
            äganderätten. Jag uppfattar att hon ifrågasätter strandskyddet
            som allmänt intresse. Men Miljöpartiet anser att hänsynen till
            djurens och växternas barnkammare och människors lika rätt att
            vistas vid vatten är ett allmänt intresse av stor vikt.
          </note>
          <note>
            Att freda stränderna handlar också om att freda landsbygden och
            göra den mer attraktiv för åretruntboende. För vem vill bo på
            landet eller i de mindre tätorterna om inte sjön, åkanten och
            tjärnen går att vistas vid för att de är privata? Vi ser nu också
            att många av de här LIS-områdena har blivit sommarstugeområden.
            Inget ont i det, men det var väl ändå inte Alliansens mening med
            den reformen?
          </note>
          <note>
            För mig handlar landsbygdsutveckling om helt andra saker. Det
            handlar om mer jobb och mer service på landsbygden. Dagis, skola,
            affär, bra kollektivtrafik och fina naturupplevelser är saker
            som är viktiga för ett bra åretruntboende.
          </note>
          <note>
            Miljöpartiet vill värna strandskyddet och de syften som det skyddar.
            Vi tycker att äganderätten, bevarande av biologisk mångfald och
            människors lika rätt till stränderna är viktiga både i staden
            och på landet, både nu och för framtida generationer.
          </note>
          <note type="speaker">
            Anf. 117 Miljöminister KAROLINA SKOG (MP):
          </note>
          <note>
            Herr talman! Balanseringen mellan det enskilda intresset och
            det allmänna intresset är kärnan i all miljölagstiftning. I den
            här frågan är det tydligt att länsstyrelsen har en skyldighet
            att i respektive ärende om utvidgat strandskydd genomföra en intresseprövning
            där hänsyn tas till det enskilda intresset. En inskränkning i
            den enskildes rätt får inte gå längre än vad som krävs med hänsyn
            till vad som behövs för syftet att skyddet ska säkerställas.
          </note>
          <note>
            Lagen är tydlig, men behovet av att ha ett ordentligt strandskydd
            är lika tydligt. De exempel som ledamot Stina Bergström från Miljöpartiet
            anförde är viktiga att bära med sig. Den långsiktighet som vi
            har haft i Sverige i den här lagstiftningen har en tydlig effekt
            i vårt land när det gäller tillgängligheten till stränderna och
            skyddet av de känsliga områdena just i strandkanten. Det är ett
            allmänt intresse som är av väsentlig betydelse.
          </note>
          <note>
            När det gäller ersättning dyker de här frågorna ofta upp på regeringens
            bord. Vi prövar och överklagar beslut av statliga myndigheter
            i frågor som rör utvidgat strandskydd. Men i denna prövning ingår
            inte frågan om ersättning. Det är rätt att det är komplicerade
            ärenden. Vi har flertalet ärenden uppe, och vi har fått ett antal
            av dem återförvisade på formella grunder. Det är ett bevis på
            att det är en svår materia.
          </note>
          <note>
            Att det gjorts en översyn av alla fattade beslut om utvidgat
            strandskydd hoppas jag kan leda till att vi kan komma bort från
            mytbildningen som finns om att de har varit onödiga och det här
            är förlegat. Nu har vi ett antal välgrundade beslut om skydd ,
            och jag hoppas att det här då kan få finnas över tid och vara
            tydligt för markägaren och för allmänheten. Inte minst för respektive
            kommun är det av betydande vikt när man planerar att detta är
            tydligt för alla.
          </note>
          <note type="speaker">
            Anf. 118 GUNILLA NORDGREN (M):
          </note>
          <note>
            Herr talman! Jag har inte sagt att jag vill försvaga strandskyddet,
            Stina Bergström. Det var faktiskt inte det jag sa. Jag sa också
            att jag respekterar allemansrätten och att den är unik och bra.
          </note>
          <note>
            Vi ska inte ha några låsta grindar. Vi behöver bara åka över
            vattnet och se hur det är i Danmark där de inte har någon allemansrätt.
            Det jag pratar om är att man ska ha respekt för varandra. Visst
            återförvisas en del ärenden. Vi hade kommuner nere hos oss där
            det hände, men det var för att länsstyrelsen hade glömt att skicka
            kungörelsen till Post- och Inrikes T idningar . De gick då ut
            och sa att de skulle fatta samma beslut en gång till och också
            kungöra det. Det var ett fall som regeringen hade förvisat tillbaka.
          </note>
          <note>
            Det är inte det jag är ute efter. Jag är ute efter att man ska
            ha respekt för varandra. Det står också att det ska vara i proportion.
            Det finns sex särskilda hänsyn, och de är mycket speciella. Jag
            tycker att man skulle kunna visa en större respekt för markägare.
            Är det 200 markägare och det är oskiftad skog eller något kan
            det vara svårt, men även när det är under tio markägare har man
            inte t id och intresse att göra syn och säga att här har vi en
            sjö eller att den här bäcken är bara två meter och det växer vass
            i den och så vidare, men det har de inte på sina kartor . Då tycker
            jag inte att staten – länsstyrel sen är ju statens förlängda arm
            – visar hänsyn till den enskilda äganderätten som vi faktiskt,
            tillsammans med tryckfrihetsförordningen och allt möjligt, är
            stolta över att vi har i Sverige.
          </note>
          <note>
            Jag tycker att man får tala om för länsstyrelserna att de kan
            ha en mer öppen attityd och lyssna lite mer. Det är inte fråga
            om att bygga på varenda strand. Vi har ju 500 000 kilometer stränder
            eller någonting sådant i Sverige. Vi har otroligt många stränder.
            Det generella strandskyddet är 100 meter, så det ska aldrig vara
            förbjudet att komma nära. Vi snackar om det utökade skyddet från
            100 meter till 300 meter. Det är det debatten handlar om, inte
            om att vi ska ta bort de 100 meterna.
          </note>
          <note>
            Det här med den låsta grinden förstår jag inte, för du får inte
            utestänga från det generella strandskyddet. Man ska alltid kunna
            nå en strand. Där förstod jag inte riktigt, även om jag tyckte
            synd om tanten som var arg.
          </note>
          <note>
            Det handlar alltså inte om att utestänga, utan min fråga till
            ministern är: Skulle vi kunna skicka med en signal om att det
            är viktigt när staten vill utöka skyddet till 300 meter att man
            har en mer öppen attityd och möts på mer jämbördiga villkor? Sedan
            är det länsstyrelsen som beslutar i slutändan, men det är en attitydfråga.
            Det är en fråga om huruvida vi är överens även här.
          </note>
          <note type="speaker">
            Anf. 119 STINA BERGSTRÖM (MP):
          </note>
          <note>
            Herr talman! Det gläder mig mycket att höra att Gunilla Nordgren
            har respekt för strandskyddet på 100 meter. Det finns ju de politiker
            i vår riksdag som inte tycker att vi ska värna om det generella
            strandskyddet. Det här är alltså glädjande att höra.
          </note>
          <note>
            Syftet med vårt strandskydd är som sagt att allmänheten ska få
            tillgång till naturupplevelser och att bevara den artrikedom som
            finns i strandmiljöer. Men strandskyddet minskar också sårbarheten
            inför klimatförändringarna. Sverige kommer att få mindre problem
            än många andra länder med skred och översvämningar som kommer
            att bli effekten av klimatförändringarna. Det kommer att minska
            både framtida problem och kostnader för oss.
          </note>
          <note>
            Boverket har ansvar för miljömålet God bebyggd miljö, och de
            har en vision för 2025 att vi då har slutat med att bygga längs
            stränderna som en följd av att vi börjat ta klimatförändringarna
            och de ra s effekter på allvar.
          </note>
          <note>
            Jag hoppas att det här blir sant och att vi snart förstår att
            vi måste bygga våra hus i mer skyddade lägen. Redan i dag börjar
            försäkringsbolagen dra öronen åt sig. Är det inte också en viktig
            äganderättsfråga och ansvarsfråga att inte bygga i riskabla lägen?
            Man kan fråga sig: Vem är det egentligen som ska känna sig ansvarig
            när vattnet letar sig in i husen? Den som sålde marken? Den som
            beviljade bygglovet? Eller kanske de politiker som förändrade
            strandskyddslagstiftningen eller gav dispenserna? Det är frågor
            vi borde diskutera mer i debatten om strandskydd och klimatanpassning.
          </note>
          <note type="speaker">
            Anf. 120 Miljöminister KAROLINA SKOG (MP):
          </note>
          <note>
            Herr talman! Vi verkar vara överens på flera punkter i den här
            diskus ­ sionen. Den första är att strandskyddet är en stolt tradition
            i Sverige som vi ska värna. Det är viktigt för att säkra allmänhetens
            tillgång till stränder ­ na och för att säkra den biologiska mångfalden
            men inte minst, som Stina Bergström tar upp, för att säkra framtiden
            som bland annat kommer att innebära mer översvämningar.
          </note>
          <note>
            Vi är också överens om att samrådet är en viktig process. Det
            är en otroligt viktig och central del av myndighetsutövningen
            i Sverige, och det är viktigt för regeringen att det sköts på
            ett korrekt sätt. Det är tydligt att länsstyrelsen inför ett beslut
            om utvidgat strandskydd ska ge berörda mark- och rättighetshavare
            möjlighet att yttra sig. När man ber om ett yttrande är det som
            står i det självklart av vikt och ska vara del av beslutet som
            sedan tas.
          </note>
          <note>
            Men jag tycker att det är viktigt att poängtera att myndighetsutövning
            i Sverige, till skillnad från i en del andra länder, inte består
            av en förhandling. Att förespegla det kan göra den enskilde en
            otjänst och skapa tveksamhet. Det är tydligt att myndigheten efter
            att ha inhämtat ett yttrande fattar sitt beslut. Ventilen för
            den enskilde är sedan att beslutet är möjligt att överklaga.
          </note>
          <note>
            Det är den ordning vi har, och att den ordningen fungerar är
            av stor vikt. Jag är också trygg med att det är en god ordning,
            inte specifikt just för strandskydd utan som ett sätt att fatta
            myndighetsbeslut i Sverige.
          </note>
          <note type="speaker">
            Anf. 121 GUNILLA NORDGREN (M):
          </note>
          <note>
            Herr talman! Vi är överens om en hel del, men vad jag är ute
            efter är att när de lämnar in sitt yttrande ska myndigheterna
            också titta på det. Det är inte fråga om att lova någonting, men
            det kan ju komma någonting från markägaren som har bäring.
          </note>
          <note>
            Det finns också tillkännagivanden om en översyn av strandskyddsreglerna,
            så jag passar på att fråga om det är på gång. Jag förstår att
            ministern inte har hunnit sätta sig in i allt, men jag kan ju
            ställa frågan i alla fall. Det kanske finns tjänstemän som vet.
          </note>
          <note>
            Det är viktigt, men det ska vara rim och reson, som sagt inte
            bara när det gäller strandskydd utan även till exempel när markägaren
            inte kan använda sin skog till att avverka men inte får ett öre
            utan nästan får marken förverkad. Det är ju trevligt att gå i
            skogen, men om man liksom inte kan använda den bör det utgå något
            slags ersättning eller instruktion: Avverka inte just där!
          </note>
          <note>
            Det handlar alltså om en allmän attitydförändring från statens
            förlängda arm. De borde inte bara säga att de bestämmer och ta
            den stora penseln och köra över alla sjöar i en kommun utan att
            lyssna på markägar ­ na. De kan ju ha argument som är relevanta
            och som jag tycker att myndigheten kan vara öppen nog att ta till
            sig för att kanske slippa överklaganden och så.
          </note>
          <note>
            Det är väldigt mycket en attitydfråga, en fråga om respekt för
            den enskilda äganderätten, och det var precis därför jag ställde
            den här interpellationen.
          </note>
          <note type="speaker">
            Anf. 122 Miljöminister KAROLINA SKOG (MP):
          </note>
          <note>
            Herr talman! Tack återigen till interpellanten för att hon väcker
            en viktig fråga! Det är en svår fråga. Det har ju gjorts flera
            förändringar i strandskyddslagstiftningen under senare år. Framför
            allt har ändringarna från 2009 och 2010 förändrat förutsättningarna
            genom att beslutsrätten i högre utsträckning flyttats till kommunerna
            och att dispensmöjligheten för landsbygdsutveckling i strandnära
            lägen, som i debatten allmänt kallas för LIS, har tillkommit.
          </note>
          <note>
            Vidare trädde en regel om nya möjlighet er för upphävande av
            strand skyddet i små sjöar och vattendrag i kraft så sent som
            2014.
          </note>
          <note>
            Jag och regeringen följer noga frågan om strandskyddsreglernas
            tillämpning och betydelse, både för samhällsutvecklingen och för
            bevarandevärdet som reglerna syftar till att skydda.
          </note>
          <note>
            Strandskyddet är viktigt för Sverige. Det är viktigt att det
            fungerar ra ­ tionellt för landsbygdsutvecklingen, och det är
            en väsentlig del i arbetet för att skydda den biologiska mångfalden.
            Därför följer vi noga utveck ­ lingen när det gäller tillämpning
            och hur det fungerar i verkligheten.
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellationerna 2015/16:689 och 697 om Kemikalieinspektionen
            och växtskyddsmedlen
          </note>
          <note type="speaker">
            Anf. 123 Miljöminister KAROLINA SKOG (MP):
          </note>
          <note>
            Herr talman! Jonas Jacobsson Gjörtler har ställt tre frågor till
            mig:
          </note>
          <note>
             Är miljöministern och regeringen beredda att ge Kemikalieinspektio
            ­ nen i uppdrag att bättre och i ökad omfattning tillämpa systemet
            med ömsesidigt erkännande med andra EU-länder, samverka med andra
            myndigheter och företag samt beakta konsekvenser och göra helhetsbedömningar
            av hur bäst nytta uppnås på lång sikt?
          </note>
          <note>
             Har miljöministern för avsikt att utvärdera hur Kemikalieinspektionen
            lever upp till sin instruktion i förordningen från 2009?
          </note>
          <note>
             Är miljöministern, om inget av ovanstående fungerar, beredd
            att verka för att ansvaret för att tillämpa växtskyddsförordningen
            flyttas till någon annan mer lämplig myndighet, såsom Jordbruksverket?
          </note>
          <note>
            Ledamoten Staffan Danielsson har ställt följande fråga till landsbygdsministern:
          </note>
          <note>
             Är ministern beredd att införa en portalparagraf i myndigheters
            miljöbeslut vad gäller jordbruket som säger att man utöver att
            beakta hur reglerna för det svenska jordbruket ska fastställas
            så att utvecklingen mot ett alltmer miljövänligt jordbruk fortsätter,
            så ska man i sina beslut också beakta hur övriga EU-länder agerar
            och inte fatta beslut som leder till att användningen av bekämpningsmedel
            ökar i andra EU-länder samtidigt som svensk livsmedelsproduktion
            slås ut?
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Vad gäller de två första frågorna har Jacobsson Gjörtler ställt
            identiska eller liknande frågor dels i interpellation 2015/16:550,
            om Kemikalieinspektionens uppdrag, som besvarades av statsrådet
            Åsa Romson den 26 april, dels i riksdagsfråga 2015/16:1166, om
            uppföljning av Kemikalieinspektionens instruktion, som besvara
            des av statsrådet Romson den 11 maj. Mina svar på de båda frågorna
            kommer därför att bli desamma som de svar statsrådet Romson redan
            lämnat.
          </note>
          <note>
            Lagstiftningen för växtskyddsmedel är EU-harmoniserad genom förordning
            1107/2009 om utsläppande på marknaden av växtskyddsmedel. Förordningen
            är direkt tillämplig i Sverige.
          </note>
          <note>
            Syftet med förordningen som helhet är att säkerställa en hög
            skyddsnivå för människors och djurs hälsa och för miljön samt
            att förbättra den inre marknadens funktionssätt och samtidigt
            förbättra jordbruksproduktio ­ nen. För att säkerställa en hög
            skyddsnivå för människors hälsa och miljön får ett verksamt ämne
            eller ett växtskyddsmedel bara godkännas om ämnet eller medlet
            inte har några skadliga hälsoeffekter på människor eller djur
            och om det inte påverkar miljön på ett oacceptabelt sätt.
          </note>
          <note>
            Medlemsländernas behöriga myndigheter ansvarar för prövningen
            som sker efter ansökan av den som vill sälja en produkt på marknaden
            i den aktuella medlemsstaten. Beslut kan överklagas till domstol.
          </note>
          <note>
            EU:s förordning reglerar också ett förenklat förfarande av ömsesidigt
            erkännande av produktgodkännanden. Genom detta förfarande kan
            innehavaren av ett produktgodkännande ansöka om produktgodkännande
            av samma växtskyddsmedel för samma användning och enligt jämförbar
            jordbrukspraxis i en annan medlemsstat. Den medlemsstat till vilken
            en sådan ansökan lämnas in ska som utgångspunkt godkänna det berörda
            växtskyddsmedlet på samma villkor som den medlemsstat som ursprungligen
            prövade ansökan.
          </note>
          <note>
            I båda fallen gäller att en medlemsstat under vissa omständigheter
            kan frångå slutsatserna i den bedömning som den andra medlemsstaten
            har gjort och vägra att godkänna växtskyddsmedlet på sitt territorium
            om den, på grund av sina specifika miljö- eller jordbruksförhållanden,
            har skäl att anse att den aktuella produkten utgör en oacceptabel
            risk för människors eller djurs hälsa eller för miljön.
          </note>
          <note>
            Det är inte min uppgift att uttala mig om Kemikalieinspektionens
            tillämpning av regelverket. Det är heller inte min eller regeringens
            uppgift att ge instruktioner eller uppdrag till myndigheten om
            tillämpningen av EU-rättsakter.
          </note>
          <note>
            Kemikalieinspektionen rådfrågar Livsmedelsverket vad gäller resthaltsbedömningar
            samt Statens jordbruksverk vad gäller effektivitetsbedömningar
            när det gäller produktgodkännande för växtskyddsmedel. Myndigheten
            har regelbundna dialoger med berörda branschorganisationer och
            företag.
          </note>
          <note>
            Under året har myndigheten på sin webbplats publicerat en tydligare
            beskrivning av handläggningsprocessen och utvecklat texterna om
            bekämpningsmedel för att tydliggöra tillämpningen av gällande
            regler. För att underlätta för sökande företag har Kemikalieinspektionen
            också utvecklat guider för ansökan om bekämpningsmedel.
          </note>
          <note>
            Myndigheten har även i samråd med Lantbrukarnas Riksförbund tagit
            fram en vägledning för ansökan om att tillåta utsläppande på marknaden
            av ett växtskyddsmedel i en nödsituation på växtskyddsområdet.
          </note>
          <note>
            Regeringens utgångspunkt är att myndigheter agerar i enlighet
            med sin instruktion. Regeringens uppföljning och utvärdering av
            myndigheters instruktion sker löpande.
          </note>
          <note>
            Kemikalieinspektionen redogör skriftligen för sitt uppdrag i
            enlighet med § 4 i instruktionen i årsredovisningen för 2015,
            och muntlig informa ­ tion lämnas vid avstämningsmöten mellan
            Miljö- och energidepartementet och Kemikalieinspektionen. Dessa
            möten äger rum sex gånger om året, och det sker även en myndighetsdialog.
          </note>
          <note>
            När det gäller den tredje och sista frågan återkommer jag i nästa
            inlägg.
          </note>
          <note>
            Då Staffan Danielsson , som framställt en av i nterpellationerna,
            anmält att ha n var förhindrad att närvara vid sammanträdet medgav
            förste vice talmannen att Anders Åkesson i stället fick delta
            i överläggningen.
          </note>
          <note type="speaker">
            Anf. 124 JONAS JACOBSSON GJÖRTLER (M):
          </note>
          <note>
            Herr talman! Jag vill börja med att hälsa miljöministern välkommen
            hit till kammaren. Förväntningarna på miljöministern är stora,
            inte minst i dessa frågor. Jag vågar nog säga att också förhoppningarna
            är stora. Jag vet att många just nu lyssnar och hoppas att ministern
            ska säga någonting som ger hopp om att det går att finna en konstruktiv
            lösning på det här problemet.
          </note>
          <note>
            Det handlar om att Kemikalieinspektionen gör helt andra tolkningar
            av de gemensamma EU-reglerna än vad som görs i andra länder. Vi
            ser de problemen på flera områden, men det mest aktuella just
            nu gäller växtskyddsmedel och specifikt ett medel som används
            inom odling av bland annat lök. Detta växtskyddsmedel får användas
            i samtliga EU-länder utom i Sverige. Konsekvensen blir att svensk
            odling av bland annat lök nu riskerar att helt slås ut.
          </note>
          <note>
            Varför är då detta ett problem? Jag tänkte lyfta fram tre olika
            perspektiv för att belysa hur problematiskt detta är.
          </note>
          <note>
            Det första, och det kanske mest uppenbara och som hörs mest i
            debatten, är att det här blir ett problem för lantbruket, alltså
            för odlarna. När den svenska myndigheten gör helt andra tolkningar
            av EU-reglerna, som är tänkta att vara gemensamma för alla EU-länder,
            än vad alla andra länder gör blir konkurrensvillkoren kraftigt
            snedvridna. Det är ungefär som att säga till en läkare: Vi förväntar
            oss att du fortsätter att behandla patienter, men du får inte
            lov att använda några läkemedel. Sannolikheten är då stor att
            verksamheten i stället helt upphör.
          </note>
          <note>
            Men det finns fler perspektiv, och ett annat handlar om konsumenterna.
            Jag tycker att konsumenterna i Sverige ska ha rätt att kunna välja
            svenska livsmedelsprodukter som vi vet håller världsklass när
            det gäller både miljöhänsyn och djurskydd. I Sverige är vi väldigt
            duktiga på att använda bara lite växtskyddsmedel. Faktum är att
            svensk lökodling använder bara ungefär en femtedel så mycket växtskyddsmedel
            som några av våra konkurrentländer i EU gör.
          </note>
          <note>
            Det är precis som med djurhållningen och antibiotikan. Sverige
            är det land i EU som använder allra minst antibiotika i sin djuruppfödning.
            Svenska lantbrukare ger inte antibiotika i förebyggande syfte,
            men de måste naturligtvis få använda det om djuren blir sjuka.
          </note>
          <note>
            På samma sätt är det med växtskyddet. Odlarna använder inte detta
            i onödan, men man måste få använda det när det behövs. Med ett
            förbud riskerar lökodlingen att helt slås ut. Då tvingas svenska
            konsumenter att köpa importerad lök från länder där man använder
            avsevärt mycket mer växtskyddsmedel än vad vi gör i Sverige. Det
            gynnar inte konsumenterna.
          </note>
          <note>
            Det tredje perspektivet som jag vill lyfta fram handlar om miljön.
            I Sverige har vi sagt att vi ska lösa våra miljöproblem utan att
            orsaka ökade miljö- och hälsoproblem utanför Sveriges gränser.
            Vi ska inte exportera någon miljöpåverkan. Det är en viktig del
            av det så kallade generationsmålet. Men när svensk odling slås
            ut och vi i stället köper produkterna från andra länder där man
            använder mångdubbelt mer av dessa växtskyddsmedel är det exakt
            detta som vi gör. Vi exporterar vår miljöpåverkan genom att bidra
            till att användningen av växtskyddsmedel globalt sett i stället
            ökar.
          </note>
          <note>
            För att summera: Det som nu händer är dåligt för producenterna
            och för lantbruket , som riskerar att slås ut. Det är dåligt för
            konsumenterna som tvingas att köpa sämre produkter. Och det är
            dåligt för miljön när vi exporterar vår miljöpåverkan genom att
            bidra till ökad global användning av växtskyddsmedel.
          </note>
          <note>
            Då kvarstår en fråga som också innebär en möjlighet för miljöministern
            att vara konstruktiv. Den frågan är: Vad tänker regeringen och
            miljöministern göra åt det här problemet?
          </note>
          <note type="speaker">
            Anf. 125 ANDERS ÅKESSON (C):
          </note>
          <note>
            Herr talman! Välkommen i det här sammanhanget, statsrådet! Vi
            har träffats i andra sammanhang i Sydsverige och ofta kommit fram
            till likartade slutsatser, och det hoppas jag att vi gör också
            i denna fråga.
          </note>
          <note>
            Herr talman! Jonas Jacobsson Gjörtlers beskrivning med tre perspektiv
            på den aktuella situationen kring odling av lök och andra grönsaker
            i Sverige var mycket lysande. Det är dåligt för producenter, det
            är dåligt för den svenska konsumenten och det är väldigt dåligt
            för miljön.
          </note>
          <note>
            Jag har gått upp i den här interpellationsdebatten i stället
            för min partikamrat Staffan Danielsson , som är sänd till Ryssland
            i något annat ären ­ de.
          </note>
          <note>
            Bakgrunden är precis den som har beskrivits i int erpellationen,
            att den svenska K emikalieinspektionen med stöd i ett EU-regelverk
            har agerat svenskt och lite fyrkantigt.
          </note>
          <note>
            EU har världens mest ambitiösa kemikalielagstiftning. Syftet
            med den är att skydda både människor och miljö och också att förebygga
            handelshinder inom ramen för EU.
          </note>
          <note>
            Agerandet från en svensk myndighet med stöd i ett EU-regelverk
            riskerar att leda till och leder till att produktionen av lök
            och en del andra grönsaker flyttas till ett annat EU-land. Vi
            importerar då i stället samma livsmedel från det landet.
          </note>
          <note>
            Det är klart att vi ska driva på inom EU för att det fortsatt
            ska vara en sträng prövning av vilka bekämpningsmedel som är tillåtna.
            Men frågan blir då: Vad vinner miljön i Europa och i världen på
            att vi i Sverige använder dessa bekämpningsmedel betydligt försiktigare
            än de länder som exporterar lök och andra grönsaker? Vad vinner
            miljön på att vi i vårt land fattar beslut som innebär att svensk
            odling läggs ned medan den fortgår i övriga länder, varifrån vi
            då importerar dessa grönsaker? Vad vinner konsumenten? Vad vinner
            miljön? Och vad vinner odlarna?
          </note>
          <note>
            Jag vet att ett statsråd inte kan gå in och komm entera en myndighets
            agerande. Men vi kan se det ur ett helhetsperspektiv. Om konsekvenserna
            av ett svenskt myndigh etsagerande blir på detta vis, v ilka initiativ
            är reger ­ ingen, som ändå ytterst är den som ger myndigheterna
            sina instruktioner, beredd att ta? Vilka instruktioner är regeringen
            beredd att ge svenska myn ­ digheter så att helhetsperspektivet
            – odlaren, konsumenten och den totala miljön – blir så bra som
            möjligt? Det är faktiskt det som det handlar om.
          </note>
          <note type="speaker">
            Anf. 126 MATILDA ERNKRANS (S):
          </note>
          <note>
            Herr talman! Naturligtvis vill jag också hälsa miljöminister
            Karolina Skog välkommen till denna kammare. Det känns jätteroligt
            att ha dig här, och jag tycker också att vi har fört dessa interpellationsdebatter
            under kvällen i en god samtalston och i en god samarbetsanda.
            Jag hoppas att vi kan fortsätta att göra det också när vi nu ska
            debattera växtskydd.
          </note>
          <note>
            Jag är ordförande i miljö- och jordbruksutskottet, och utskottet
            har engagerat sig i den här frågan. Vi har haft möte med Kemikalieinspektionen,
            Jordbruksverket och LRF för att på olika sätt engagera oss i frågan
            och förstå var problematiken ligger.
          </note>
          <note>
            Någonstans tror jag att vi är överens om att det ska finnas ett
            effektivt växtskydd i Sverige som skyddar människors hälsa och
            vår miljö och som också klarar av en ökad svensk livsmedelsproduktion.
            Det finns nog ett brett stöd i Sveriges riksdag för just detta.
          </note>
          <note>
            Det är också viktigt att vi i den här debatten är lite noga med
            hur vi diskuterar. Inte minst handlar det om trovärdighet gentemot
            medborgarna utanför det här huset som har gett oss sitt förtroende
            och valt oss till Sveriges riksdag och också till den svenska
            regeringen. Ibland får man en känsla av att detta är ett nytt
            problem och en ny utmaning. Så är det faktiskt inte. Det här är
            frågor som vi har kämpat med länge.
          </note>
          <note>
            Jag för min del är väldigt stolt över att vi i EU gemensamt har
            bestämt att vi ska se till att bedriva den europeiska livsmedelsproduktionen
            och den europeiska odlingen med godkända växtskyddsmedel. Det
            är ju det som den EU-harmoniserade lagstiftningen handlar om och
            som bland annat Kemikalieinspektionen har att tillämpa.
          </note>
          <note>
            Vi ska bedriva odling med godkända växtskyddsmedel som skyddar
            människor och miljö. Det är en väldigt god ambition som vi inom
            EU ska vara stolta över, tycker jag. Reglerna är alltså helt EU-harmoniserade.
          </note>
          <note>
            Sedan bör vi vara noga med att erkänna att det vi talar om här,
            när det gäller bland annat lökodlingen, är icke godkända växtskyddsmedel.
            De är ju inte godkända av en anledning, oftast för att de kanske
            är cancerogena eller för att de inte skyddar människors hälsa
            eller miljö.
          </note>
          <note>
            För Sveriges del är det här inte en ny situation. Detta har varit
            ett problem sedan 2008. De borgerliga partierna satt vid regeringsmakten
            under åtta år och hade alla möjligheter att vidta åtgärder för
            att säkerställa att vi kan odla mer i vårt land, gärna mer vegetabilier,
            grönsaker och frukt, med odlingsmetoder och växtskyddsmedel som
            kan godkännas inom EU och fungera.
          </note>
          <note>
            Ett exempel är möjligheten att odla lök med sättlök. Då behöver
            man inte använda växtskyddsmedlet Stomp. Det görs i andra länder,
            men inte i Sverige. Vi har också möjlighet att på andra sätt underlätta
            för olika odlingsmetoder men också understödja olika sätt att
            jobba med effektiva växtskyddsmedel. Det kunde den tidigare regeringen.
            Som Sveriges nuvarande miljöminister nu väldigt balanserat svarar
            finns det självklart också möjligheter för en samsyn i Sveriges
            riksdag om hur vi skulle kunna hantera de här frågorna inför framtiden.
          </note>
          <note>
            Men som jag var inne på: Lite hyfs behövs i debatten!
          </note>
          <note type="speaker">
            Anf. 127 Miljöminister KAROLINA SKOG (MP):
          </note>
          <note>
            Herr talman! Jag ska börja med att svara på den tredje och sista
            frågan från Jonas Jacobsson Gjörtler. Det är min bedömning att
            Kemikalieinspektionens prövning av godkännande av växtskyddsmedel
            uppfyller de krav som ställs i EU:s växtskyddsmedelsförordning
            och i regeringens instruktion.
          </note>
          <note>
            Det är oklart för mig hur Staffan Danielsson tänker sig att en
            ”portalparagraf i myndigheters miljöbeslut vad gäller jordbruket”
            skulle kunna fungera.
          </note>
          <note>
            Som jag redan svarat är lagstiftningen för växtskyddsmedel harmoniserad
            inom EU genom förordning 1107/2009 om utsläppande av växtskyddsmedel
            på marknaden. Förordningen är direkt tillämplig i Sverige, och
            det är inte min eller regeringens uppgift att ge instruktioner
            eller uppdrag till myndigheten om tillämpning av EU-akter. Vi
            borde vara överens om hur olämpligt det vore om regeringen gick
            in och uppmanade en myndighet till en lite slarvig tillämpning
            av en EU-lagstiftning som vi har varit med och tagit fram i samarbete
            med andra, delvis som en framgång för Sverige. Hur skulle det
            fungera?
          </note>
          <note>
            I dag är det när man arbetar fram EU-förordningar som man gör
            avvägningen mellan påverkan på den inre marknaden och miljöhänsyn.
            Är det Moderaternas syn att denna avvägning ska skjutas över till
            medlemsstaterna? Det skulle öppna för mycket större skillnader
            i tillämpning mellan olika medlemsstater och rubba den inre marknaden.
            Det är inte min syn. Vi har från Sveriges sida varit med om att
            arbeta fram den lagstiftning som finns. Jag delar här den stolthet
            över EU:s lagstiftning som ordföranden i miljö– och jordbruksutskottet
            gett uttryck för.
          </note>
          <note>
            Det är ett känt problem att prövningen inte fungerar alldeles
            väl på de mindre marknaderna. Det beror på att det är upp till
            den som vill sälja en produkt att söka tillståndet. Det Kemikalieinspektionen
            gör är bara att titta på de ansökningar som kommer in. Det är
            det som är myndighetens uppgift. Man har avslagit en specifik
            ansökan. Jag tycker inte att det är helt korrekt att kalla det
            för ett förbud.
          </note>
          <note>
            För att kompensera för bristen och problemet att Sverige är en
            mindre marknad, och för att ställa oss på odlarens sida , har
            regeringen avsatt 6 miljoner till ett projekt gällande grödor
            som odlas i liten omfattning eller får växtskyddsproblem som uppkommer
            i begränsad omfattning.
          </note>
          <note>
            Vi delar bilden att vi ska ha en stark livsmedelsproduktion i
            Sverige. Men priset får inte vara att det används ämnen som är
            farliga för miljön eller för människor och djur. Det är inte regeringens
            uppfattning att vi behöver offra människors hälsa för att ha en
            god och säker livsmedelsproduktion i Sverige.
          </note>
          <note type="speaker">
            Anf. 128 JONAS JACOBSSON GJÖRTLER (M):
          </note>
          <note>
            Herr talman! Jag tackar miljöministern.
          </note>
          <note>
            Det är ingen som vill använda växtskyddsmedel i onödan. Alla
            strävar naturligtvis efter att hitta nya medel, nya metoder och
            andra vägar som gör att man kan lösa det här på ett annat sätt
            utan att få de negativa effekterna. Men medan det arbetet pågår
            är det viktigt att man inte slår undan benen för verksamheten.
            Det måste ju fungera under tiden.
          </note>
          <note>
            Jag tror att vi är helt överens om att arbetet för en giftfri
            miljö är viktigt. Det finns ingen motsättning där. Det finns ingen
            som tycker att man helt fritt ska få använda vilka produkter eller
            medel som helst, utan det är självklart bra att det här är tydligt
            reglerat. Det är också bra att det är reglerat på EU-nivå.
          </note>
          <note>
            Jag vill bemöta lite av det som Matilda Ernkrans tog upp. Matilda
            Ernkrans hävdar att det här handlar om icke godkända växtskyddsmedel.
            Ja, så är det i Sverige, men problemet är att det är växtskyddsmedel
            som är godkända i hela EU utom Sverige. Detta är en del av problemet,
            och det är därför vi står här och diskuterar denna fråga.
          </note>
          <note>
            Kemikalieinspektionen har gett dispens under några år, så att
            man ändå har kunnat använda det här medlet. Därmed kan jag också
            bemöta Matilda Ernkrans andra påstående, att det här inte skulle
            vara ett nytt problem eller en ny utmaning. Det är det nämligen,
            åtminstone delvis. Att medlet inte är godkänt är något som varit
            fallet även tidigare i Sverige, men man har fått dispens under
            ett antal år. I år har dock Kemikalieinspektionen valt att inte
            ge dispens för det här medlet, och då blir det i realiteten så
            att man kan använda produkten i resten av EU men inte i Sverige.
            Det är en helt ny situation.
          </note>
          <note>
            Alliansregeringen gjorde ett antal saker för att försöka förbättra
            situa ­ tionen. Till exempel fick Kemikalieinspektionen och andra
            myndigheter en ny instruktion 2009, tror jag det var, där det
            framgår att man ska ha samråd med branschen och andra berörda
            myndigheter. Det är bra att den instruktionen finns. En del av
            problemet här är att jag upplever att den instruktionen inte efterlevs
            av Kemikalieinspektionen på ett tillfredsställ ­ ande sätt. Det
            är ett skäl till att man behöver agera, tycker jag.
          </note>
          <note>
            Miljöministern antyder att vi skulle tycka att man ska tillämpa
            växtskyddsförordningen slarvigt. Det vill jag å det bestämdaste
            säga emot. Så är det inte alls. Det handlar inte om att tillämpa
            förordningen slarvigt om man gör en tolkning som är likadan som
            i 27 av EU:s 28 medlemsländer. Faktum är att det är Kemikalieinspektionen
            som gör en extrem tolkning. Det står utom alla tvivel. Den är
            extrem i den meningen att man är helt ensam om sin tolkning bland
            alla EU:s 28 medlemsländer. Det är problemet.
          </note>
          <note>
            Jag har tidigare i talarstolen inför både den tidigare miljöministern
            och landsbygdsministern presenterat fem konkreta förslag på hur
            regeringen skulle kunna lösa det här genom att tydliggöra instruktionen
            till Kemikalieinspektionen, ge annorlunda uppdrag och så vidare.
            Jag kan tänka mig minst ett konkret förslag till utöver de fem,
            och det är att flytta hela ansvaret för växtskyddsmedlen till
            Jordbruksverket, som bättre kan göra en helhetsbedömning och värna
            det vi alla vill se, det vill säga både säkerställa en hög skyddsnivå
            för människor, djur och miljö och samtidigt förbättra jordbruksproduktionen,
            som det också står uttryckt i syftesparagrafen i EU:s växtskyddsmedelsförordning.
          </note>
          <note>
            Så där! Nu har miljöministern sex konkreta förslag från oss på
            hur det här kan lösas. Jag förväntar mig i och för sig inte att
            miljöministern nödvändigtvis kommer att använda något av de förslagen.
            Det jag är nyfiken på, om man nu inte vill använda våra förslag,
            är på vilket sätt regeringen är beredd att lösa det här problemet.
          </note>
          <note type="speaker">
            Anf. 129 ANDERS ÅKESSON (C):
          </note>
          <note>
            Herr talman! Jag tackar för det tidigare svaret från miljöministern.
            Naturligtvis ska Sverige som en av 28 medlemmar i frihandelsområdet
            EU driva på och se till att vi har en mycket sträng prövning av
            vilka bekämpningsmedel och växtskyddsmedel som ska vara tillåtna.
          </note>
          <note>
            Den principiella frågan här i kväll för att få förståelse för
            myndigheters och lagstiftarens arbete är: Vad vinner miljön i
            Europa, i världen och i Sverige och på vilket sätt blir livsmedlet
            på konsumentens tallrik bättre om vi som odlande nation slutar
            att använda växtskyddsmedel och i stället exporterar odlingen
            av sådant som används och konsumeras i vårt land till miljöer
            och delar av Europa där man tillåter en generösare och förmodligen
            för miljö och konsument sämre användning av bekämpningsmedel och
            växtskyddsmedel?
          </note>
          <note>
            Vad vinner vi? Det är den principiellt viktiga frågan. Då landar
            man lite grann i Jonas Jacobsson Gjörtlers resonemang. Vem har
            helhetsansvaret? KemI följer säkert sina instruktioner. Vi ska
            inte ifrågasätta KemI. Men vem tar helhetsansvaret om konsekvensen
            av ett myndighetsutövande blir att odlingen av en lök i Sverige
            för svenska konsumenter som odlas på ett sätt som är utomordentligt
            tillfredsställande jämfört med alternativen exporteras till ett
            ställe där det är sämre för konsumenten? Samtidigt slås den svenska
            odlingen på köpet ut, som egentligen ligger i framkant vad gäller
            att minimera nyttjandet av växtskyddsmedel. Vad har vi då vunnit
            sett till helheten?
          </note>
          <note>
            Matilda Ernkrans talar om trovärdighet i resonemang och beslut
            i Sveriges riksdag. Det är självklart. Men med de tre perspektiven
            från odlaren, konsumenten och miljön och kravet på ett helhetsperspektiv
            blir det när ­ mast obegripligt om svenska myndigheter agerar
            på ett sådant vis som nu har beskrivits. Vi exporterar det som
            vi själva anser vara ett bekymmer till andra länder och gör bekymret
            eller problemet större.
          </note>
          <note>
            Herr talman! Jag vill avsluta med att uppmana miljöministern
            att ut ­ över att titta på de konkreta förslag som Jonas Jacobsson
            Gjörtler hade – var de åtta till antalet? – också besöka platsen
            för odlingen. Det kan vara på Öland i mina hemtrakter, i Blekinge
            eller i Skåne. Då kan hon sätta sig in i helhetsperspektivet,
            se vad det betyder och se den stolthet som finns hos odlare och
            konsumenter i dessa delar av landet över att kunna ta fram livsme
            ­ del av yttersta kvalitet som inte människor blir sjuka av. Hon
            kan då se hur förundrad e de är över ett myndighetsutövande som
            innebär att de tvingas lägga ned ett framgångsrikt arbete.
          </note>
          <note type="speaker">
            Anf. 130 MATILDA ERNKRANS (S):
          </note>
          <note>
            Herr talman! Jag vill understödja miljöministerns välbalanserade
            svar i denna interpellationsdebatt. Jag vill också vara väldigt
            tydlig med engagemanget för effektiva växtskydd som skyddar människors
            hälsa och miljö och en ökad svensk livsmedelsproduktion. Men respekt
            och förtroende från människor utanför detta hus får man genom
            att göra ett gediget arbete och inte genom att genom att ta kortsiktiga
            låtsasgenvägar, som är det som Moderaterna och Centerpartiet här
            försöker göra.
          </note>
          <note>
            Ni har haft sedan 2008 på er. Ni vet precis som jag att Kemikalieinspektionen
            sedan 2008 inte har fått in någon ny ansökan om något nytt produktgodkännande.
            KemI har alltså inte haft någon annan ansökan att ta ställning
            till sedan 2008. Man hade kunnat lämna in en ny ansökan om produktgodkännande
            , som man gjort i till exempel Danmark. Där lämnade man in en
            ansökan på betydligt lägre nivåer. De som odlar dessa vegetabilier
            och grönsaker säger: Vi använder inte så mycket icke godkända
            växtskyddsmedel i vår odling utan har mycket lägre nivåer.
          </note>
          <note>
            Jag är fullständigt övertygad om att det måste finnas en väg
            framåt i den här frågan så att vi kan fortsätta att odla vegetabilier,
            grönsaker och frukt i vårt land också i framtiden. Men den går
            inte genom kortsiktiga, populistiska genvägar utan genom gediget
            hårt arbete och mer samverkan på alla nivåer.
          </note>
          <note type="speaker">
            Anf. 131 Miljöminister KAROLINA SKOG (MP):
          </note>
          <note>
            Herr talman! Jag delar det som sägs i kammaren om stoltheten
            över svensk livsmedelsproduktion. Det finns en stolthet hos odlarna,
            men vi känner självklart också stolthet över detta från regeringens
            sida och vill värna svensk livsmedelsproduktion. Det finns goda
            förutsättningar för en hållbar produktion av frukt och grönsaker
            i Sverige.
          </note>
          <note>
            Jag vill också med kraft hålla med ordföranden i miljö- och jordbruksutskottet
            när hon poängterar att detta inte är en ny frågeställning. Att
            påstå det antyder, som jag ser det, en vilja att slippa ifrån
            det ansvar man haft när man lämnat en lång regeringsmakt.
          </note>
          <note>
            Frågan gäller det som handlar om minor use. Det är bekymmer för
            de grödor där det används i begränsad omfattning. Frågan är på
            intet sätt ny. Just när det gäller ämnet Stomp har man levt på
            dispens under lång tid. Det visar också att frågan inte är ny.
          </note>
          <note>
            Att ge dispens efter dispens är tydligt inte tillåtet. Det är
            inte ett sätt som säkrar villkoren för näringslivet. Om det är
            Moderaternas lösning att ge dispens efter dispens i strid mot
            regelverket tar man inte ansvar för villkoren. Det måste självklart
            vara permanenta godkännanden som är grunden.
          </note>
          <note>
            Just för att skapa en grund för detta har regeringen avsatt 6
            miljoner för att titta på vägar framåt för den del av näringen
            som är liten och där marknaden inte själv söker de nödvändiga
            tillstånd som finns och löser det för alla odlare. Vi tar ett
            ansvar som den tidigare regeringen inte har tagit i den här frågan.
          </note>
          <note>
            För att ha en hållbar och tydlig livsmedelsproduktion behöver
            vi inte kompromissa med säkerheten för människors hälsa, djurs
            hälsa och för skyddet av miljön. Det görs också en översyn av
            EU-lagstiftningen. Jag kan lova kammaren att regeringen deltar
            mycket aktivt i den översynen.
          </note>
          <note>
            Det är också lite på sin plats att berätta lite om hur EU-lagstiftning
            fungerar, eftersom det inte verkar vara helt känt för interpellanterna.
            Det finns en förordning. När man i den förordningen tittar på
            de aktiva ämnena i olika bekämpningsmedel görs en avvägning mot
            konsekvenserna för den inre marknaden. Den avvägningen måste göras
            på EU-nivå.
          </note>
          <note>
            Det som de enskilda medlemsstaterna sedan gör genom sina myndigheter
            är att pröva ansökningar som kommer in om produkter. Det måste
            komma in en ansökan för att man ska pröva det. Konsekvensen av
            det som anförs här från Moderaternas sida är att avvägningen mot
            marknaden flyttas från EU-nivå och en samlad bedömning av hela
            marknaden till medlemsstaterna. Konsekvensen skulle bli mycket
            större skillnader än de m vi har i dag mellan villkor i de olika
            medlemsländerna. Konkurrensen för svensk livsmedelsproduktion
            skulle avsevärt försämras av en sådan ordning.
          </note>
          <note>
            Jag och regeringen står fast vid att stötta den ordning vi har
            i dag. Den aktiva substansen hanteras på EU-nivå mot den gemensamma
            inre marknaden. Där gör man avvägningar och helhetsbedömningar.
            Men i medlemsstaterna är det en strikt myndighetsutövning som
            sker. I denna följer KemI de instruktioner som finns. Man ger
            inte dispens efter dispens från reglerna.
          </note>
          <note type="speaker">
            Anf. 132 JONAS JACOBSSON GJÖRTLER (M):
          </note>
          <note>
            Herr talman! Jag delar den stolthet som det ges uttryck för här
            över svenskt jordbruk och svensk livsmedelsproduktion, miljöministern.
            Det är väl någonting som vi kan vara överens om. Sedan tycker
            jag att det blir lite onödigt polemiskt i vissa delar.
          </note>
          <note>
            Det antyds här att Moderaterna tycker att man ska ge dispenser
            i strid mot regelverken. Låt mig då påminna om att det är den
            svenska myndigheten som här är undantaget. Det är den svenska
            myndigheten som gör en bedömning som inte något annat av de 28
            medlemsländerna gör.
          </note>
          <note>
            Man hävdar att man inte kan väga in jordbrukets behov i sina
            bedömningar trots att det står att man ska göra det i syftesparagrafen.
            Kan miljöministern visa var i växtskyddsförordningen det står?
            Varför gör myndigheterna i alla andra länder en helt annan bedömning?
          </note>
          <note>
            Kemikalieinspektionen anser också att man bara får ge dispens
            ett begränsat antal gånger. Vi vet att det finns andra länder
            där man har gett dispens mer än tio gånger och där man dessutom
            har gett dispenser flera gångar samma år. Var i växtskyddsförordningen
            står det att man bara får ge dispens ett visst antal gånger, och
            i så fall hur många?
          </note>
          <note>
            Myndigheten anser sig också behöva öka kraven för varje gång
            man ska ge dispens. Det har man sagt när man har besökt oss i
            utskottet, bland annat. Detta står inte heller i växtskyddsförordningen.
          </note>
          <note>
            Det här är alltså Kemikalieinspektionens egna tolkningar av ett
            regelverk, som avviker kraftigt från hur man gör i andra länder.
            Detta är problemet. Och det är ett nytt problem, för det är i
            år man inte har gett dispens. Man har gett dispenser tidigare.
            Därmed faller Matilda Ernkrans resonemang och försöken att hävda
            att det handlar om något slags populistiska poänger. Det här är
            en ny situation; det är inte den situation vi hade under förra
            perioden. Så är det bara.
          </note>
          <note>
            Om Sverige och Kemikalieinspektionen hade tillämpat principen
            om ömsesidigt erkännande, som det är tänkt, hade det fungerat
            på det sätt som EU-lagstiftningen är tänkt att fungera. Nu gör
            man inte det, och Sverige har fått kritik för detta. Det finns
            bara ett enda exempel där vi har tillämpat principen, och det
            är inte ok.
          </note>
          <note>
            Jag undrar fortfarande på vilket sätt regeringen tänker agera
            för att lösa problemen.
          </note>
          <note type="speaker">
            Anf. 133 ANDERS ÅKESSON (C):
          </note>
          <note>
            Herr talman! Tack för en debatt med miljöministern! Jag vill
            inleda med att ställa min fråga: Vad är regeringens konkreta väg
            framåt? Just nu, medan vi står här och diskuterar, stämplar svensk
            lök- och grönsaksodling ut från de svenska köksborden. Vi kan
            se fram emot att äta svenska grönsaker och lök under den kommande
            vintern, men från och med 2017 kommer det i all huvudsak att handla
            om importlök. Det är säkert inget fel på den, men den är odlad
            under förutsättningar som vi inte skulle acceptera eller godkänna
            i vårt land.
          </note>
          <note>
            Det Jonas Jacobsson Gjörtler och jag reagerar på är en myndighetsutövning
            av en statlig myndighet som har skett år 2016, mitt under pågående
            växtodlingssäsong – därav våra interpellationer. Det är under
            regeringen Löfven-Lövins regeringsperiod detta sker. Därför interpellerar
            vi.
          </note>
          <note>
            Vad avser regeringen att göra för att vi även i framtiden med
            stolthet, glädje och tillförsikt ska kunna själva äta och servera
            våra anhöriga god och välsmakande mat från olika delar av världen
            men alltid odlad under förutsättningar som vi själva godkänner
            och accepterar? Vad är strategin?
          </note>
          <note type="speaker">
            Anf. 134 Miljöminister KAROLINA SKOG (MP):
          </note>
          <note>
            Herr talman! Interpellationerna är ställda utifrån ett antal
            felaktiga premisser. Det handlar om hur EU-lagstiftningen implementeras
            i Sverige när den är direkt tillämpbar och när det är tydligt
            att medlemsländerna inte har utrymme för egna regler. Det handlar
            också om rollerna i detta.
          </note>
          <note>
            Det förekommer ibland i debatten en bild av att Kemikalieinspektionen
            ska ha ett ansvar för att se till att ansökningar för olika ämnen
            och det som behövs för att skapa tydliga förutsättningar för näringen
            ska komma in. Så är det inte. Kemikalieinspektionen prövar de
            ansökningar som kommer till myndigheten.
          </note>
          <note>
            Här i riksdagens kammare görs en recension av myndighetsprövningen.
            Då är det viktigt att komma ihåg att beslutet att neka dispenstillstånd
            är prövat i svensk domstol. Överklagan gick inte vägen. Domstolen
            konstaterade att det rörde sig om ett återkommande problem. Detta
            är inte en ny situation, utan det är ett återkommande problem
            som hade kunnat förutses. Mot den bakgrunden gjorde domstolen
            en prövning av överklagandet och en bedömning att den aktuella
            situationen inte kan innebära sådana undantag eller nödsituationer
            som innebär att dispens kan beviljas för sjätte året i rad. Dispenser
            är till för att vara tillfälliga, och regeringens plan för att
            säkra villkoren för svensk livsmedelsproduktion är inte genom
            återkommande dispenser. Det är därför vi har lagt ut 6 miljoner
            för ett framåtsyftande arbete som handlar just om delarna med
            minor use och som påverkar svensk livsmedelsproduktion i grunden.
          </note>
          <note>
            Överläggningen var härmed avslutad.
          </note>
          <note>
            § 26 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2015/16:181 Kollektiv förvaltning av upphovsrätt
          </note>
          <note>
            Framställningar
          </note>
          <note>
            2015/16:RS5 Det ekonomiadministrativa regelverket för riksdagens
            myndigheter
          </note>
          <note>
            2015/16:RS6 Registrering av gåvor till riksdagsledamöter och
            registrering av vissa skulder m.m. 2015/16:RS7 Ny ersättningslag
            och lag om stöd till partigrupperna
          </note>
          <note>
            Kammaren biföll talmannens förslag att motionstiden för ovanstående
            proposition och framställningar skulle förlängas till onsdagen
            den 21 september.
          </note>
          <note>
            Motion
          </note>
          <note>
            med anledning av prop. 2015/16:184 Fler elever i fler skolor
          </note>
          <note>
            2015/16:3425 av Stefan Jakobsson och Robert Stenkvist (SD)
          </note>
          <note>
            § 27 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 juni
          </note>
          <note>
            2015/16:722 Bostadsmarknaden i Bryssel och i Stockholm
          </note>
          <note>
            av Robert Hannah (L)
          </note>
          <note>
            till statsrådet Peter Eriksson (MP)
          </note>
          <note>
            2015/16:723 700-megahertzbandet
          </note>
          <note>
            av Anders Åkesson (C)
          </note>
          <note>
            till statsrådet Peter Eriksson (MP)
          </note>
          <note>
            2015/16:724 Miljötillståndet i Östersjön
          </note>
          <note>
            av Jens Holm (V)
          </note>
          <note>
            till miljöminister Karolina Skog (MP)
          </note>
          <note>
            § 28 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 juni
          </note>
          <note>
            2015/16:1339 Vindkraft och hinderbelysning
          </note>
          <note>
            av Anders Åkesson (C)
          </note>
          <note>
            till försvarsminister Peter Hultqvist (S)
          </note>
          <note>
            2015/16:1340 Regeringens tvekan om nolltolerans mot narkotika
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1341 Utebliven effekt av försäljningsförbud
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:1342 Statens ägande i SAS
          </note>
          <note>
            av Hans Rothenberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 29 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 13 juni
          </note>
          <note>
            2015/16:1305 Krav på bistånd till Somalia
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            § 30 Kammaren åtskildes kl. 21.25 .
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 11 anf. 17 (delvis),
          </note>
          <note>
            av andre vice talmannen därefter till ajourneringen kl. 15.55,
          </note>
          <note>
            av tredje vice talmannen därefter till och med § 22 och
          </note>
          <note>
            av förste vice talmannen därefter till och med s ammanträdets
            slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Ansökan om ledighet
          </note>
          <note>
            § 3 Avsägelser
          </note>
          <note>
            § 4 Anmälan om ersättare
          </note>
          <note>
            § 5 Utökning av antalet suppleanter
          </note>
          <note>
            § 6 Val av extra suppleanter
          </note>
          <note>
            § 7 Minskning av antalet suppleanter
          </note>
          <note>
            § 8 Ärenden för hänvisning till utskott
          </note>
          <note>
            § 9 Ärenden för bordläggning
          </note>
          <note>
            § 10 Svar på interpellationerna 2015/16:600 och 657 om utlysning
            av arbeten för utländska medborgare
          </note>
          <note>
            Anf. 1 Justitie- och migrationsminister MORGAN JOHANSSON (S)
          </note>
          <note>
            Anf. 2 ANNIKA QARLSSON (C)
          </note>
          <note>
            Anf. 3 CHRISTIAN HOLM BARENFELD (M)
          </note>
          <note>
            Anf. 4 SOFIA DAMM (KD)
          </note>
          <note>
            Anf. 5 Justitie- och migrationsminister MORGAN JOHANSSON (S)
          </note>
          <note>
            Anf. 6 ANNIKA QARLSSON (C)
          </note>
          <note>
            Anf. 7 CHRISTIAN HOLM BARENFELD (M)
          </note>
          <note>
            Anf. 8 SOFIA DAMM (KD)
          </note>
          <note>
            Anf. 9 Justitie- och migrationsminister MORGAN JOHANSSON (S)
          </note>
          <note>
            Anf. 10 ANNIKA QARLSSON (C)
          </note>
          <note>
            Anf. 11 CHRISTIAN HOLM BARENFELD (M)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellationerna 2015/16:607 och 608 om överförmyndarverksamheten
          </note>
          <note>
            Anf. 13 Justitie- och migrationsminister MORGAN JOHANSSON (S)
          </note>
          <note>
            Anf. 14 OLA JOHANSSON (C)
          </note>
          <note>
            Anf. 15 THOMAS FINNBORG (M)
          </note>
          <note>
            Anf. 16 Justitie- och migrationsminister MORGAN JOHANSSON (S)
          </note>
          <note>
            Anf. 17 OLA JOHANSSON (C)
          </note>
          <note>
            Anf. 18 THOMAS FINNBORG (M)
          </note>
          <note>
            Anf. 19 SOLVEIG ZANDER (C)
          </note>
          <note>
            Anf. 20 Justitie- och migrationsminister MORGAN JOHANSSON (S)
          </note>
          <note>
            Anf. 21 OLA JOHANSSON (C)
          </note>
          <note>
            Anf. 22 THOMAS FINNBORG (M)
          </note>
          <note>
            Anf. 23 SOLVEIG ZANDER (C)
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2015/16:615 om månggifte
          </note>
          <note>
            Anf. 25 Justitie- och migrationsminister MORGAN JOHANSSON (S)
          </note>
          <note>
            Anf. 26 JESSIKA ROSWALL (M)
          </note>
          <note>
            Anf. 27 MIKAEL ESKILANDERSSON (SD)
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            Anf. 29 JESSIKA ROSWALL (M)
          </note>
          <note>
            Anf. 30 MIKAEL ESKILANDERSSON (SD)
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2015/16:639 om skyddsbehövande tolkar
          </note>
          <note>
            Anf. 32 Justitie- och migrationsminister MORGAN JOHANSSON (S)
          </note>
          <note>
            Anf. 33 ALLAN WIDMAN (L)
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            Anf. 35 ALLAN WIDMAN (L)
          </note>
          <note>
            Anf. 36 Justitie- och migrationsminister MORGAN JOHANSSON (S)
          </note>
          <note>
            Anf. 37 ALLAN WIDMAN (L)
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2015/16:646 om juridisk status för
            digitala uppslagsverk med offentlig konst
          </note>
          <note>
            Anf. 39 Justitie- och migrationsminister MORGAN JOHANSSON (S)
          </note>
          <note>
            Anf. 40 MIKAEL ESKILANDERSSON (SD)
          </note>
          <note>
            Anf. 41 ANGELIKA BENGTSSON (SD)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            Anf. 43 MIKAEL ESKILANDERSSON (SD)
          </note>
          <note>
            Anf. 44 ANGELIKA BENGTSSON (SD)
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            Anf. 46 MIKAEL ESKILANDERSSON (SD)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            § 15 Svar på interpellation 2015/16:665 om regeringens hantering
            av överskottsmålet
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Anf. 49 FREDRIK SCHULTE (M)
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            Anf. 51 FREDRIK SCHULTE (M)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 FREDRIK SCHULTE (M)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            § 16 Svar på interpellation 2015/16:667 om åtgärder för fler
            jobb
          </note>
          <note>
            Anf. 55 Finansminister MAGDALENA ANDERSSON (S)
          </note>
          <note>
            Anf. 56 FREDRIK SCHULTE (M)
          </note>
          <note>
            Anf. 57 Finansminister MAGDALENA ANDERSSON (S)
          </note>
          <note>
            Anf. 58 FREDRIK SCHULTE (M)
          </note>
          <note>
            Anf. 59 Finansminister MAGDALENA ANDERSSON (S)
          </note>
          <note>
            Anf. 60 FREDRIK SCHULTE (M)
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 17 Svar på interpellation 201 5/16:680 om införandet av bonus–
            malus-system
          </note>
          <note>
            Anf. 62 Finansminister MAGDALENA ANDERSSON (S)
          </note>
          <note>
            Anf. 63 JOHAN HULTBERG (M)
          </note>
          <note>
            Anf. 64 Finansminister MAGDALENA ANDERSSON (S)
          </note>
          <note>
            Anf. 65 JOHAN HULTBERG (M)
          </note>
          <note>
            Anf. 66 Finansminister MAGDALENA ANDERSSON (S)
          </note>
          <note>
            Anf. 67 JOHAN HULTBERG (M)
          </note>
          <note>
            Anf. 68 Finansminister MAGDALENA ANDERSSON (S)
          </note>
          <note>
            § 18 Svar på interpellation 2015/16:685 om riskerna med att försvagade
            drivkrafter leder till minskade skatteinkomster
          </note>
          <note>
            Anf. 69 Finansminister MAGDALENA ANDERSSON (S)
          </note>
          <note>
            Anf. 70 MARIA MALMER STENERGARD (M)
          </note>
          <note>
            Anf. 71 Finansminister MAGDALENA ANDERSSON (S)
          </note>
          <note>
            Anf. 72 MARIA MALMER STENERGARD (M)
          </note>
          <note>
            Anf. 73 Finansminister MAGDALENA ANDERSSON (S)
          </note>
          <note>
            Anf. 74 MARIA MALMER STENERGARD (M)
          </note>
          <note>
            Anf. 75 Finansminister MAGDALENA ANDERSSON (S)
          </note>
          <note>
            § 19 Svar på interpellation 2015/16:664 om finansiellt stabil
            och hållbar sjukförsäkring
          </note>
          <note>
            Anf. 76 Socialförsäkringsminister ANNIKA STRANDHÄLL (S)
          </note>
          <note>
            Anf. 77 LOTTA FINSTORP (M)
          </note>
          <note>
            Anf. 78 JASENKO OMANOVIC (S)
          </note>
          <note>
            Anf. 79 Socialförsäkringsminister ANNIKA STRANDHÄLL (S)
          </note>
          <note>
            Anf. 80 LOTTA FINSTORP (M)
          </note>
          <note>
            Anf. 81 JASENKO OMANOVIC (S)
          </note>
          <note>
            Anf. 82 Socialförsäkringsminister ANNIKA STRANDHÄLL (S)
          </note>
          <note>
            Anf. 83 LOTTA FINSTORP (M)
          </note>
          <note>
            Anf. 84 Socialförsäkringsminister ANNIKA STRANDHÄLL (S)
          </note>
          <note>
            § 20 Svar på interpellation 2015/16:677 om tillämpning av reglerna
            för bostadsbidrag försvårar för kommunerna
          </note>
          <note>
            Anf. 85 Socialförsäkringsminister ANNIKA STRANDHÄLL (S)
          </note>
          <note>
            Anf. 86 GUNILLA NORDGREN (M)
          </note>
          <note>
            Anf. 87 Socialförsäkringsminister ANNIKA STRANDHÄLL (S)
          </note>
          <note>
            Anf. 88 GUNILLA NORDGREN (M)
          </note>
          <note>
            Anf. 89 Socialförsäkringsminister ANNIKA STRANDHÄLL (S)
          </note>
          <note>
            Anf. 90 GUNILLA NORDGREN (M)
          </note>
          <note>
            Anf. 91 Socialförsäkringsminister ANNIKA STRANDHÄLL (S)
          </note>
          <note>
            § 21 Svar på interpellation 2015/16:633 om otillåtna substanser
            i kosttillskott
          </note>
          <note>
            Anf. 92 Statsrådet GABRIEL WIKSTRÖM (S)
          </note>
          <note>
            Anf. 93 SAILA QUICKLUND (M)
          </note>
          <note>
            Anf. 94 Statsrådet GABRIEL WIKSTRÖM (S)
          </note>
          <note>
            Anf. 95 SAILA QUICKLUND (M)
          </note>
          <note>
            Anf. 96 Statsrådet GABRIEL WIKSTRÖM (S)
          </note>
          <note>
            Anf. 97 SAILA QUICKLUND (M)
          </note>
          <note>
            Anf. 98 Statsrådet GABRIEL WIKSTRÖM (S)
          </note>
          <note>
            § 22 Svar på interpellation 2015/16:662 om mödra- och barnadödlighet
            för utlandsfödda
          </note>
          <note>
            Anf. 99 Statsrådet GABRIEL WIKSTRÖM (S)
          </note>
          <note>
            Anf. 100 ANDERS W JONSSON (C)
          </note>
          <note>
            Anf. 101 Statsrådet GABRIEL WIKSTRÖM (S)
          </note>
          <note>
            Anf. 102 ANDERS W JONSSON (C)
          </note>
          <note>
            Anf. 103 Statsrådet GABRIEL WIKSTRÖM (S)
          </note>
          <note>
            Anf. 104 ANDERS W JONSSON (C)
          </note>
          <note>
            Anf. 105 Statsrådet GABRIEL WIKSTRÖM (S)
          </note>
          <note>
            § 23 Svar på interpellation 2015/16:684 om insamlingsansvaret
            för förpackningar och tidningar
          </note>
          <note>
            Anf. 106 Miljöminister KAROLINA SKOG (MP)
          </note>
          <note>
            Anf. 107 GUNILLA NORDGREN (M)
          </note>
          <note>
            Anf. 108 Miljöminister KAROLINA SKOG (MP)
          </note>
          <note>
            Anf. 109 GUNILLA NORDGREN (M)
          </note>
          <note>
            Anf. 110 Miljöminister KAROLINA SKOG (MP)
          </note>
          <note>
            Anf. 111 MATILDA ERNKRANS (S)
          </note>
          <note>
            Anf. 112 GUNILLA NORDGREN (M)
          </note>
          <note>
            Anf. 113 Miljöminister KAROLINA SKOG (MP)
          </note>
          <note>
            § 24 Svar på interpellation 2015/16:687 om strandskyddsregler
            som inskränker äganderätten
          </note>
          <note>
            Anf. 114 Miljöminister KAROLINA SKOG (MP)
          </note>
          <note>
            Anf. 115 GUNILLA NORDGREN (M)
          </note>
          <note>
            Anf. 116 STINA BERGSTRÖM (MP)
          </note>
          <note>
            Anf. 117 Miljöminister KAROLINA SKOG (MP)
          </note>
          <note>
            Anf. 118 GUNILLA NORDGREN (M)
          </note>
          <note>
            Anf. 119 STINA BERGSTRÖM (MP)
          </note>
          <note>
            Anf. 120 Miljöminister KAROLINA SKOG (MP)
          </note>
          <note>
            Anf. 121 GUNILLA NORDGREN (M)
          </note>
          <note>
            Anf. 122 Miljöminister KAROLINA SKOG (MP)
          </note>
          <note>
            § 25 Svar på interpellationerna 2015/16:689 och 697 om Kemikalieinspektionen
            och växtskyddsmedlen
          </note>
          <note>
            Anf. 123 Miljöminister KAROLINA SKOG (MP)
          </note>
          <note>
            Anf. 124 JONAS JACOBSSON GJÖRTLER (M)
          </note>
          <note>
            Anf. 125 ANDERS ÅKESSON (C)
          </note>
          <note>
            Anf. 126 MATILDA ERNKRANS (S)
          </note>
          <note>
            Anf. 127 Miljöminister KAROLINA SKOG (MP)
          </note>
          <note>
            Anf. 128 JONAS JACOBSSON GJÖRTLER (M)
          </note>
          <note>
            Anf. 129 ANDERS ÅKESSON (C)
          </note>
          <note>
            Anf. 130 MATILDA ERNKRANS (S)
          </note>
          <note>
            Anf. 131 Miljöminister KAROLINA SKOG (MP)
          </note>
          <note>
            Anf. 132 JONAS JACOBSSON GJÖRTLER (M)
          </note>
          <note>
            Anf. 133 ANDERS ÅKESSON (C)
          </note>
          <note>
            Anf. 134 Miljöminister KAROLINA SKOG (MP)
          </note>
          <note>
            § 26 Bordläggning och beslut om förlängd motionstid
          </note>
          <note>
            § 27 Anmälan om interpellationer
          </note>
          <note>
            § 28 Anmälan om frågor för skriftliga svar
          </note>
          <note>
            § 29 Anmälan om skriftligt svar på fråga
          </note>
          <note>
            § 30 Kammaren åtskildes kl. 21.25.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
