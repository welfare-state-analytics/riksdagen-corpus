<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201516</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201516</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201516--18</head>
          <docDate when="2015-10-22 00:00:00">2015-10-22 00:00:00</docDate>
        </div>
      </front>
      <body>
        <div>
          <note>
            Meddelande om statsministerns frågestund
          </note>
          <note type="speaker">
            Anf. 1 TALMANNEN:
          </note>
          <note>
            Jag vill inleda med att informera om att statsministerns frågestund
            i dag har ställts in, eftersom statsministern kommer att åka till
            Trollhättan med anledning av de tragiska händelserna där.
          </note>
          <note>
            § 1 Justering av protokoll
          </note>
          <note>
            Protokollet för den 13 oktober justerades.
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2015/16:74
          </note>
          <note>
            Till riksdagen
          </note>
          <note>
            Interpellation 2015/16:74 Tonåringar i lågstadiet
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras i riksdagen tisdagen den
            10 november 2015. Skälet till dröjsmålet är tjänsteresa utomlands.
          </note>
          <note>
            Stockholm den 20 oktober 2015
          </note>
          <note>
            Utbildningsdepartementet
          </note>
          <note>
            Gustav Fridolin
          </note>
          <note>
            § 3 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2015/16:4 till civilutskottet
          </note>
          <note>
            § 4 Svar på interpellation 2015/16:57 om den småskaliga vattenkraftens
            betydelse för kulturmiljöer
          </note>
          <note type="speaker">
            Anf. 2 Klimat- och miljöminister ÅSA ROMSON (MP):
          </note>
          <note>
            Herr talman! Rickard Nordin har frågat kultur- och demokratiminister
            Alice Bah Kuhnke på vilket sätt hänsyn tas till kulturmiljövärden
            i de åtgärder som planeras med anledning av genomförandet av EU:s
            ramdirektiv för vatten. Arbetet inom regeringen är så fördelat
            att det är jag som ska svara på interpellationen.
          </note>
          <note>
            Jag vill inleda med att konstatera att vattnets kraft har nyttjats
            av människan i många århundranden här i Sverige, vilket har format
            och påverkat de vattenanknutna miljöerna. Bevarade historiska
            byggnader och lämningar vid sjöar och vattendrag utgör i dag viktiga
            och värdefulla inslag i vår livsmiljö som uppskattas av många
            människor. Miljöerna utgör samtidigt väsentliga delar av kulturarvet
            som kan ge oss betydelsefull kunskap om samhällets utveckling.
            Att verka för bevarande av natur- och kulturmiljövärden är också
            en av preciseringarna inom miljömålet Levande sjöar och vattendrag.
            Jag konstaterar också att vattenkraft är en av flera olika sorters
            vattenverksamheter som har påverkan på de vattenförekomster som
            EU:s ramdirektiv för vatten syftar till att skydda.
          </note>
          <note>
            Den förra regeringen tillsatte den så kallade Vattenverksamhetsutredningen
            för att se över reglerna om vattenverksamheter. Vattenverksamhetsutredningen
            har, som Rickard Nordin nämner, sedermera lämnat sitt slutbetänkande
            till regeringen, och utredningens förslag har därefter remitterats.
            Regeringen avser att återkomma till riksdagen i frågan.
          </note>
          <note>
            Vattenkraften byggdes ut under en tid när miljökraven inte var
            desam ­ ma som i dag, och det har i huvudsak inte genomförts några
            miljöanpassande åtgärder vad gäller förutsättningar för djur-
            och växtliv under den tid som dessa anläggningar varit i drift
            – nu pratar jag generellt och i övergripande termer om den svenska
            vattenkraften. Samtidigt är vattenkraften avgörande i omställningen
            till ett helt förnybart energisystem och därmed miljökvalitetsmålet
            Begränsad klimatpåverkan. En framtida lagreglering behöver se
            till att vi ökar takten för att anpassa vattenkraften till dagens
            miljökrav och att vi når de av riksdagen fastställda miljökvalitetsmålen
            samt de mål som finns inom energi- och klimatpolitiken. I det
            fortsatta arbetet måste avvägningar göras mellan olika intressen,
            till exempel fiskvandring, kraftsystemets behov och värnande av
            kulturmiljöintressen.
          </note>
          <note>
            I det förslag till åtgärdsprogram för vatten som vattenmyndigheterna
            hade ute på samråd november 2014 – maj 2015 finns en utpekad åtgärd
            som handlar om att utveckla riktlinjer och vägledning för inventering
            och bedömning av de vattenmiljöer och vattenanläggningar som har
            kulturmiljövärde i eller i anslutning till vattenförekomster där
            det behöver vidtas åtgärder för att följa miljökvalitetsnormerna
            för vatten. De föreslagna åtgärderna riktas till Riksantikvarieämbetet
            och Havs- och vattenmyndigheten och föreslås ske efter samråd
            med länsstyrelserna och centrala myndigheter med ansvar inom relevanta
            sak- och/eller förvaltningsområden.
          </note>
          <note>
            Vattenmyndigheterna har överlämnat åtgärdsprogrammen till regeringen
            efter att Jordbruksverket och ett antal kommuner begärt detta.
            Arbetet med prövningen pågår i Regeringskansliet, och det är inte
            möjligt för mig att uttala mig om hur de slutliga åtgärdsprogrammen
            kommer att se ut.
          </note>
          <note type="speaker">
            Anf. 3 RICKARD NORDIN (C):
          </note>
          <note>
            Herr talman! Tack, statsrådet, för svaret! Människans bosättningar
            och verksamheter har väldigt starka band till vatten och vattendrag.
            Det sa också statsrådet själv. Det är slående hur nästan alla
            större städer i världen ligger vid vatten. Precis likadant är
            det i Sverige.
          </note>
          <note>
            En stor del av vårt industriella kulturarv från medeltiden och
            framåt är knutet till rinnande vatten och vattenkraft. Här finns
            det lämningar och anläggningar som fortfarande fungerar. Det är
            kvarnar, sågar, hamrar, hyttor, trösklogar, flottningsanläggningar,
            dammar och översilningsängar.
          </note>
          <note>
            Vattenverksamhetsutredningen lämnade sitt slutbetänkande precis
            före sommaren 2014. Av naturliga skäl fanns det inte tid för alliansregeringen
            att behandla det. Men en allvarlig kritik mot Vattenverksamhetsutredningen
            var den som Riksantikvarieämbetet riktade, där man sa att kulturmiljövärdena
            hel t har glömts bort. Det finns tydliga brister på det området.
          </note>
          <note>
            Jag hade gärna velat höra just kulturministerns syn på det hela.
            Nu har hon lämnat över det till klimat- och miljöministern. Jag
            är lite nyfiken på varför regeringen inte agerar tydligare när
            man ser att sådant som bruksmiljöer, vattenspeglar, kvarnar och
            annat tydligt riskerar att försvinna.
          </note>
          <note>
            Detta sker under tiden som vi talar. Det är inget som kan vänta
            medan behandling pågår i Regeringskansliet . Detta är nämligen
            något som är verklighet för väldigt många redan i dag.
          </note>
          <note>
            Har regeringen gjort någon utvärdering av vilka konsekvenser
            detta kommer att få för de kulturmiljövärden som finns? Riksantikvarien
            har sagt att detta är det största hotet mot svensk kulturmiljö
            i dag. Jag ser hur hembygdsföreningar och småskalig vattenkraft
            tvingas lägga ned. Dammar rivs ut, och då försvinner också underlaget
            för dessa fina miljöer.
          </note>
          <note>
            Jag är lite nyfiken. Finns det någon typ av utvärdering från
            regeringen när det gäller vilka konsekvenser det kommer att få
            just för kulturmiljövärdena när man nu ser på vattenverksamhetsdirektivet
            och Vattenverksamhetsutredningen? Kommer det i så fall att finnas
            någon typ av kompensation för dem som har byggt sina hus längs
            med vattenspeglar, där den fina dammen nu blir en stinkande rännil?
            På många ställen är detta de stora värdena i Landsbygdssverige.
            Människor bygger sitt fritidshus jämte en damm eller ett vattendrag
            som nu riskerar att försvinna när man tvingas riva dammarna i
            den process som redan pågår.
          </note>
          <note type="speaker">
            Anf. 4 Klimat- och miljöminister ÅSA ROMSON (MP):
          </note>
          <note>
            Herr talman! Jag skulle vilja korrigera bilden att det av den
            här regeringen har tagits ett antal beslut som i snabb takt håller
            på att effektueras ute i landet, vilket leder till att man river
            ut dammar, att kulturmiljöer förstörs och att den småskaliga vattenkraftens
            betydelse för kulturmiljöerna ständigt minskar. Så är inte fallet.
          </note>
          <note>
            Det arbete vi gör i Regeringskansliet handlar inte minst om att
            omhänderta remissynpunkter på Vattenverksamhetsutredningen och
            det som var interpellantens ursprungliga fråga, alltså genomförandet
            av EU:s ramdirektiv för vatten. Det direktivet har ett mycket
            tydligt fokus på just vattenkvaliteten. Gör man det på fel sätt
            kan det naturligtvis finnas ett antal konfliktområden med starka
            kulturmiljövärden. Vi ser ju hur vattenkraften har utvecklats
            i det brukade landskapet i Sverige. Det var också därför jag pekade
            på styrkan i det svenska miljömålssystemet: Man definierar både
            klimatmålen och naturmiljömålen, till exempel att underlätta för
            vandring av fisk och andra marina arter i våra sjöar och vattendrag
            – vi vet vilken otrolig drivkraft detta är i landsbygdsutvecklingen,
            inte minst när det gäller ökade fiskvägar och så vidare – liksom
            att kulturmiljövärdena ska få en riktig bedömning och avvägning.
          </note>
          <note>
            I miljömålssystemet har vi sagt att det ibland finns intressekonflikter
            som vi ska lösa på ett avvägt sätt. Den tidigare miljöpolitikens
            dilemma var att man gjorde punktinsatser för det som var det populäraste
            problemet för dagen, och man såg inte riktigt hur det föll ut
            på andra områden.
          </note>
          <note>
            Värnar vi om ett miljömålssystem i grunden värnar vi också om
            att man ska ta särskild hänsyn till de olika intressen som ligger
            i detta.
          </note>
          <note>
            Jag förstår att det inte är energipolitikens intressen som vi
            just nu debatterar. Det kan vi göra vid ett annat tillfälle. Rickard
            Nordin är en duktig debattör på det området. Men jag skulle vilja
            återkomma i mitt nästa inlägg med att ge en liten motbild. Är
            det verkligen alltid är en radikal konflikt mellan att värna kulturmiljövärden
            och att värna naturmiljövärden? Det jag ser runt om i Sverige
            är att man faktiskt på flera håll lyckas med att bygga på den
            lokala, genuina och starka känsla man har för sin kulturbygd tillsammans
            med naturmiljövärdena. Tillsammans hittar man sätt att få vattendrag
            som har en ökad rikedom i fråga om artmångfald. Därmed levererar
            man en ökad upplevelse till de lokalboende, till de lokala besökarna
            och till de långväga turisterna. Vi ska inte sticka under stol
            med att vi kan hitta en riktig vinn-vinn situation i lokalmiljöerna
            när vi får ett värnande av både kulturmiljövärden och naturmiljövärden.
          </note>
          <note>
            Jag ska återkomma till ett antal sådana exempel som jag ser just
            nu i Sverige. Det betyder inte att regeringen inte ska, precis
            som jag sa i mitt inledande anförande, återkomma till riksdagen.
            Det ska man självklart göra. Det handlar om de olika delar som
            Vattenverksamhetsutredningen pekade på. På vilket sätt tar vi
            hand om det? På vilket sätt kan man gå framåt?
          </note>
          <note>
            Jag hoppas och tror att Rickard Nordin och Centerpartiet fortfarande
            backar upp att vi behöver ett arbete inom vattenverksamheterna
            som stöder en modern miljölagstiftning men att detta ska göras
            med hänsyn till bland annat kulturmiljövärdena.
          </note>
          <note type="speaker">
            Anf. 5 RICKARD NORDIN (C):
          </note>
          <note>
            Herr talman! Jag ger såklart statsrådet rätt i att det inte har
            tagits några aktiva beslut i den här frågan av regeringen. Problemet
            är att icke-beslut också är beslut. Det är väl det som är det
            stora problemet.
          </note>
          <note>
            Jag håller med om många av dessa saker, men problemet med de
            väl avvägda beslut som regeringen säger sig jobba med är att vi
            behöver dem nu. Det är nu saker och ting sker i Västra Götaland.
            Det är nu saker och ting sker i Skåne och på ganska många andra
            håll i landet. Medan regeringen sitter och funderar på sina väl
            avvägda beslut blir det för sent. För många av de här kulturmiljöerna
            blir det för sent.
          </note>
          <note>
            Jag värnar absolut miljömålen och miljökvalitetsmålen. Preciseringarna
            för miljömålen för levande sjöar och vattendrag handlar bland
            annat om bevarande av natur- och kulturmiljövärden. Man kan läsa
            innantill. Det står: Sjöar och vattendrags natur- och kulturmiljövärden
            är bevarade , och förutsättningar finns för fortsatt bevarande
            och utveckling av värdena.
          </note>
          <note>
            På många håll i Sverige förstör man det här i dag. Det är det
            som är det stora problemet.
          </note>
          <note>
            Man kan gå vidare till nästa punkt , som gäller friluftsliv.
            Då handlar det om att strandmiljöer, sjöar och vattendrags värden
            för bland annat badliv, båtliv och annat friluftsliv är värnade
            och bibehållna och att påverkan från buller är minimerad.
          </note>
          <note>
            Vi ska såklart jobba när det gäller vandringsvägar för fisk.
            Det är otroligt viktigt när det gäller landsbygdens turism och
            arbetstillfällen. Men de väl avvägda beslut som jag efterlyser
            måste få chansen att verka även i de processer som nu är på gång.
            Annars kommer det att vara för sent, speciellt för alla de ideella
            föreningar som driver gamla kvarnar och tar hand om bruksmiljöer
            och annat. Får de inte behålla de små intäkter som de i dag får
            från exempelvis vattenkraft kommer mycket av det här försvinna
            och läggas ned. Då finns det ingen som tar hand om det.
          </note>
          <note>
            Är regeringen beredd att gå in och stödja på något sätt för att
            se till att detta inte händer medan man väljer att bereda frågan?
            Återigen: Har det gjorts någon som helst utvärdering av de effekter
            som uppstår medan vi väntar på besked från regeringen?
          </note>
          <note type="speaker">
            Anf. 6 Klimat- och miljöminister ÅSA ROMSON (MP):
          </note>
          <note>
            Herr talman! Jag svarade tidigare på de frågor som nu upprepades,
            men jag utlovade också att jag skulle ge en motbild i fråga om
            vad som händer.
          </note>
          <note>
            Det är självklart så att vi hela tiden är i en omvandling. Landskapet
            är i en omvandling. Inte minst enskilda fastighetsägare har naturligtvis
            rätt att vidta åtgärder med gällande lagstiftning och gällande
            förordningar och efter tillsyn. Det tror jag att vi här i riksdagen
            respekterar.
          </note>
          <note>
            Men man kan titta på om det verkligen alltid är en konflikt mellan
            naturmiljöbevarande och kulturmiljöbevarande. Jag skulle till
            exempel vilja ta upp arbetet i Hertingforsen i Halland. Här har
            Falkenbergs kommun, länsstyrelsen och myndigheter samarbetat för
            att möjliggöra fiskvandring samtidigt som kraftproduktion och
            kulturmiljö har bevarats. Man har också utvecklat informationsinsatser.
            Man ser helt enkelt att man lokalt har mycket större värden att
            få. Det är inte bara en damm där man har en vattenverksamhet där
            man får ut en viss elproduktion, utan det finns ännu större värden
            att få. Det gäller de större kulturmiljövärdena och inte minst
            naturvärdena i form av vandrande fisk.
          </note>
          <note>
            Det här är ett arbete som vi på flera sätt redan stöder i den
            starkt höjda ambition som regeringen har aviserat i både den budget
            vi jobbar med just nu och den budget som vi aviserat och som jag
            vet att riksdagen debatterar under hösten inför kommande år. Det
            är det som handlar om att sköta naturen och att göra det lokalt.
          </note>
          <note>
            Vi har varit tydliga gentemot länsstyrelsen med att det är där
            man kan samordna och stärka till exempel de lokala insatserna
            för att få natur- och kulturvärden att hänga ihop. Det handlar
            oerhört mycket om upplevelser, rekreation och goda värden för
            många i vårt land och många som besöker vårt land. Det är många
            som är beredda att betala ganska bra pengar för att besöka vårt
            land och till exempel fiska i en del av de svenska vattendragen.
            Kan vi utveckla det tror jag att det är många stora värden lokalt
            och naturligtvis för Sverige som land som kan realiseras.
          </note>
          <note>
            Den diskussion man kan föra handlar om på vilket sätt vi ska
            säkerställa att man får ut de här värdena i stället för att alla
            sitter och håller på sitt. Vi vet att det initialt kostar en del
            investeringspengar när man ska miljömodernisera ett kraftverk.
            Vem ska stå för de kostnaderna? Är det de som får vinsterna av
            att man gör en sådan genomgripande och positiv förändring för
            kulturlandskapet, naturlandskapet, den lokala turismen och besöksnäringen?
            Jag tror inte att något av partierna här i riksdagen ännu har
            landat i att det ska finnas särskilda stödfonder direkt från staten
            ut till de stor a landägare och små vattenkraft bolag som finns.
            Ersättningssystemet inom vattenkraften är redan i dag väldigt
            starkt reglerat. Jag tror att det behöver moderniseras för att
            vi ska hitta de vägar där vi lokalt och nationellt kan få ut mycket
            större värden också i pengar från de natur- och kulturvärden som
            finns.
          </note>
          <note>
            Men jag delar helt interpellantens strävan efter att man ska
            väga in kulturmiljöhänsynen, och den ska vägas in tydligt. Det
            handlar särskilt om den mindre vattenkraften.
          </note>
          <note>
            Jag nämnde Hertingforsen . I Uppsala kommun finns Fyrisåns vattenförbund.
            Vi ser att det är väldigt starka kulturvärden som har vägts in.
            Man har jobbat aktivt med det, och man har fått stora värden tillbaka.
            Till exempel har den hotade fiskarten asp kunnat återkomma. Man
            har samarbetat, och självklart handlar det också om att i de här
            landskapen bevara kulturhistoriska värden.
          </note>
          <note>
            Jag vill lite grann ta bort bilden av att det alltid är en konflikt.
            Det går också att säkerställa att man kan samverka.
          </note>
          <note type="speaker">
            Anf. 7 RICKARD NORDIN (C):
          </note>
          <note>
            Herr talman! Det är självklart. Halland är ett föregångsexempel.
            I Blomstermåla i Småland har de också varit väldigt duktiga. Det
            finns flera goda exempel. Problemet är att det inte ser så ut
            i hela Sverige.
          </note>
          <note>
            Det är de här samarbetena som vi efterlyser. Och de väl avvägda
            bedömningar som regeringen pratar om är jag den första att välkomna.
            Problemet är att vi inte är där i dag. Vi är inte där i hela Sverige.
            Då är det många som drabbas. Då är det många kulturmiljöer som
            går förlorade.
          </note>
          <note>
            För att få till stånd det här har Centerpartiet föreslagit ett
            moratorium som ser till att vi inte river upp fler dammar och
            inte stänger fler kraftverk innan frågan är väl avvägd och väl
            balanserad. Det handlar om att hitta goda exempel. Jag håller
            med om det. Det finns jättemånga ställen där man kan göra det
            här på ett smart sätt och där man kan få ut mer värden ur energisynpunkt,
            kulturmiljösynpunkt och turistsynpunkt. Det finns jättemånga bra
            exempel. Men då måste man faktiskt sätta sig ned och få chansen
            att värdera och göra väl avvägda bedömningar. På många håll sker
            det inte i dag, speciellt inte i fråga om några av de exempel
            i landet som jag tog upp, där länsstyrelsen har varit ganska kraftigt
            påträngande för att se till att det blir som man själv vill.
          </note>
          <note>
            Då pratar vi inte om några väl avvägda bedömningar längre. Det
            är därför vi vill ha ett moratorium. Annars blir det för sent
            på många ställen. Det som döljer sig bakom orden ”Regeringen avser
            att åt erkomma till riksdagen i frågan ” är just ett icke-beslut.
            Det hinner hända väldigt mycket under tiden.
          </note>
          <note>
            Men, för dem som nu är inne i processen och annat, kan vi kanske
            få några mer konkreta besked om när ministern tänker komma tillbaka
            ? När avser ministern att komma tillbaka i den här frågan, och
            på vilket sätt är kulturministern inblandad i det här? Frågan
            om kulturmiljöer tycker jag ändå borde ligga även på kulturministerns
            bord.
          </note>
          <note type="speaker">
            Anf. 8 Klimat- och miljöminister ÅSA ROMSON (MP):
          </note>
          <note>
            Herr talman! Jag får tacka för en god debatt i en fråga som jag
            är inte är helt ovan vid att stå här och debattera, det vill säga
            den om den småskaliga vattenkraften.
          </note>
          <note>
            Jag kan påminna om att de tillsynsregler som gäller för länsstyrelserna
            när de fattar beslut i enskilda fall är någonting som jag som
            minister inte får eller kan påverka. Det är en tillsynsverksamhet
            som sker utifrån befintliga lagar och regler. Det är en verksamhet
            som var starkt påhejad av den tidigare alliansregeringen, som
            gav tydliga direktiv om att det var viktigt med denna tillsyn
            från länsstyrelserna.
          </note>
          <note>
            Sedan har jag förstått att vissa inte alls är nöjda med hur vissa
            länsstyrelser i vissa enskilda fall har hanterat saken. Så kan
            det vara från riksdagen, för där har man inget förbud mot ministerstyre.
            Men regeringen tillåter sig att bereda saker enligt gängse rutin
            i Sverige, det vill säga att vi ändrar på förordningar som vi
            vill ha ändrade och gör ett genomgripande lagstiftningsarbete
            när vi vill göra ändringar i lagen.
          </note>
          <note>
            Ett sådant arbete pågår när det gäller Vattenverksamhetsutredningen.
            Det pågår parallellt ett viktigt arbete med att genomföra EU:s
            ramdirektiv för vatten i den nya cykeln som vi står inför. Inför
            båda dessa uppgifter är det av stor vikt att också riksdagens
            partier ser att det är viktigt att väga av flera intressen och
            att alla intressen naturligtvis ska ha ett ord med i laget. Det
            tycker jag att Centerpartiet på ett föredömligt sätt har motionerat
            om i riksdagen .
          </note>
          <note>
            Jag kan garantera Rickard Nordin att när regeringen återkommer
            gör vi det fullt ut som regering, och kultur- och demokratiminister
            Alice Bah Kuhnke är till fullo med på de beslut som regeringen
            kommer tillbaka till riksdagen med.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2015/16:48 om saknad proposition
          </note>
          <note type="speaker">
            Anf. 9 Arbetsmarknadsminister YLVA JOHANSSON (S):
          </note>
          <note>
            Herr talman! Jenny Petersson har frågat mig varför propositionen
            om registerutdrag i arbetslivet saknas i propositionslistan. Jenny
            Petersson har också frågat mig om jag anser att registerutdrag
            i arbetslivet inte längre är ett problem som är värt att lösa.
          </note>
          <note>
            Min tidigare framförda ståndpunkt, där jag oroas över utvecklingen
            att allt fler utdrag ur belastningsregistret begärs ut av enskilda
            på uppmaning av arbetsgivare som inte själva har någon rätt att
            få ut dessa uppgifter ur registret kvarstår. Jag delar Jenny Peterssons
            uppfattning att personer som dömts och avtjänat straff behöver
            återgå till egen försörjning genom arbete och att begäran om utdrag
            ur belastningsregistret kan komma att försvåra möjligheterna för
            dessa personer.
          </note>
          <note>
            Regeringens ambition är fortfarande att lägga fram en proposition
            med förslag om hur inhämtande av utdrag ur belastningsregistret
            utan författningsstöd ska begränsas. Vi befinner oss emellertid
            mitt i en akut situation med ett högt flyktingmottagande som har
            föranlett departementet att prioritera arbetet med andra frågor
            högre.
          </note>
          <note type="speaker">
            Anf. 10 JENNY PETERSSON (M):
          </note>
          <note>
            Herr talman! Jag tackar arbetsmarknadsministern för svaret. Att
            jag har ställt den här frågan till Ylva Johansson om varför propositionen
            om registerutdrag i arbetslivet saknas på propositionslistan är
            för att det i tidigare interpellationer har aviserats att den
            skulle komma på riksdagens bord här i höst.
          </note>
          <note>
            Det är en viktig fråga att människor som har begått brott efter
            dom och avtjänad påföljd kan återgå och få möjlighet till egen
            försörjning genom arbete så snabbt som möjligt, och det har tagits
            flera steg. Förberedelser för detta har utvecklats på anstalter.
            Möjligheterna att studera har förbättrats. Arbetsförmedlingen
            och Kriminalvården har utökat sitt samarbete. Detta är steg i
            rätt riktning.
          </note>
          <note>
            Jag vet att den flyktingkris som råder nu är en viktig och aktuell
            fråga, men jag köper inte att det är orsaken till att propositionen
            inte ligger på bordet. Varför inte? Jo, utredningen lämnades ju
            till en tidigare arbetsmarknadsminister i alliansregeringen i
            juni 2014. Då lämnade man sitt betänkande, SOU 2014:48.
          </note>
          <note>
            Det var till den dåvarande arbetsmarknadsministern, och jag kan
            konstatera att det är ett bra tag sedan. Sedan har detta givetvis
            gått på remiss.
          </note>
          <note>
            Jag kan kortfattat säga att utredningen lades fram på bordet,
            den har gått på remiss och det är en angelägen fråga. I en interpellation
            sdebatt med Beatrice Ask tidigare i våras, den 17 april, sas det
            att det var en angelägen fråga redan då och att det skulle komma
            i höst.
          </note>
          <note>
            Då blir frågan: När återkommer ministern med en proposition på
            riksdagens bord i denna angelägna fråga?
          </note>
          <note type="speaker">
            Anf. 11 Arbetsmarknadsminister YLVA JOHANSSON (S):
          </note>
          <note>
            Herr talman! Först vill jag säga att jag helt delar uppfattningen
            att det här är en mycket viktig fråga. Utdragen ur belastningsregistret
            har ökat lavinartat. Det är en ökning från 2003 , när det var
            40 000 , till 220 000 utdrag 2013. Det är en helt orimlig utveckling,
            så jag kommer att lägga fram förslag om begränsningar av detta
            och har för avsikt att till stor del följa utredningens förslag
            som är remissbehandlade.
          </note>
          <note>
            Planen var att lägga fram en proposition i höstas, precis som
            Jenny Pe ­ tersson påpekar. Nu har vi dock en situation där Regeringskansliet
            har gått in i krisorganisation. Det har inneburit en omorganisering
            av arbetet, och också andra angelägna arbeten har behövt tas fram
            med förtur med anled ­ ning av situationen. Regeringskansliet
            har ett begränsat antal jurister och handläggare som har kompetens
            nog att ta fram den här typen av proposi ­ tioner.
          </note>
          <note>
            Det är klart att en regering har att lägga fram propositioner,
            men en regering har också att hantera de akuta situationer som
            händer i landet. I det här läget har vi fått göra en omprioritering
            av arbetsresurserna, och det är därför den inte finns med på propositionslistan.
            Jag hoppas att den kan komma så snart som möjligt.
          </note>
          <note type="speaker">
            Anf. 12 JENNY PETERSSON (M):
          </note>
          <note>
            Herr talman! Jag hör vad Ylva Johansson säger och är beredd att
            skriva under på att resurser behöver prioriteras till den akuta
            flyktingkrisen. Men jag kan ändå inte köpa argumenten att alla
            resurser flyttas över dit. Om jag ska tolka Ylva Johansson rätt
            innebär det att man inte har gjort någonting sedan man tyckte
            att det var en angelägen fråga den 17 april i interpella ­ tionsdebatten
            med Beatrice Ask fram till nu när man gör om resurserna. Det innebär
            att man inte har gjort någonting med den utredning som har legat
            på bordet sedan i juni förra året.
          </note>
          <note>
            Utredningen föreslog att en ny lag ska föreslås. Det ska vara
            förbjudet för arbetsgivare att utan författningsstöd begära att
            arbetssökande visar upp ett utdrag ur belastningsregistret. En
            arbetsgivare som bryter mot det förbudet ska kunna få betala skadestånd.
          </note>
          <note>
            Jag tycker att detta är helt rimligt, och därför anser jag att
            det är viktigt att denna proposition kommer på riksdagens bord.
          </note>
          <note>
            Jag kan också konstatera att utredningsförslaget har varit på
            remiss. Det har tidigare getts besked om att detta är en angelägen
            fråga, men jag kan konstatera att det inte har hänt någonting
            sedan den senaste interpellationsdebatten i det här ämnet den
            17 april. Ingenting har hänt.
          </note>
          <note>
            Allting – utredning och remiss – ligger väl i en låda på Arbetsmarknadsdepartementet
            och får ligga där ett tag till. Jag tycker att det är olyckligt
            att man inte kan ha flera bollar i luften. Det råder en viss situation,
            men varför kan regeringen inte kom ma och presentera några förslag
            trots att den här frågan är angelägen för flera olika partier?
            Vi verkar ju vara överens.
          </note>
          <note type="speaker">
            Anf. 13 Arbetsmarknadsminister YLVA JOHANSSON (S):
          </note>
          <note>
            Herr talman! Jag tycker att det är lite tråkigt att Jenny Petersson
            söker konflikt i den här frågan. Jag kan garantera Jenny Petersson
            att det inte finns några andra skäl till att vi fått stryka den
            från propositionslistan än arbetsbelastningen på Arbetsmarknadsdepartementet.
            Det är min avsikt att återkomma med en proposition, och jag välkomnar
            och har förväntningar på att det kan finnas ett brett stöd för
            detta i riksdagen. Det är en mycket angelägen fråga.
          </note>
          <note>
            Det stämmer naturligtvis inte att vi inte har förberett eller
            påbörjat arbetet med propositionen i Regeringskansliet. Det ha
            r vi gjort. Men i ett akut läge när Regeringskansli et går in
            i en krisorganisation måste varje arbetsuppgift ställas mot andra
            nya, angelägna arbetsuppgifter som kommer och blir nödvändiga
            att utföra i Regeringskansliet.
          </note>
          <note>
            Då har jag i det här läget valt att inte utlova en proposition
            på propositionslistan. Det är inte bara fråga om att ta in remissvar,
            och det är Jenny Petersson väl medveten om. Det handlar ju om
            ett grundlagskrav på beredningstvång som ska hålla en viss kvalitet.
            Det arbetet är påbörjat, men jag har inte gjort bedömningen att
            vi kommer att kunna avsluta det arbetet under det här året. Det
            är därför propositionen inte finns med på listan.
          </note>
          <note>
            Jag återkommer så snart det är möjligt. Det är absolut min ambition
            att vi ska åtgärda problemet.
          </note>
          <note type="speaker">
            Anf. 14 JENNY PETERSSON (M):
          </note>
          <note>
            Herr talman! Tack för svaret, Ylva Johansson!
          </note>
          <note>
            Min roll som riksdagsledamot i opposition är ju att se till att
            alla frågor arbetas igenom trots att man behöver prioritera annat.
            Jag har full förstå ­ else för att regeri ngen gör olika prioriteringar.
            M en jag arbetar i opposi ­ tion, och jag arbetar i den här till
            synes lilla men ack så viktiga frågan för att få fram nya krav
            och regler för utdrag ur belastningsregister.
          </note>
          <note>
            Det finns många aspekter på varför det är en angelägen och viktig
            fråga. Jag anser som moderat att om man har blivit dömd och har
            avtjänat sitt straff ska man betraktas som en fri människa. Det
            måste vara grundinställningen i ett rättssamhälle. Precis som
            arbetsmarknadsministern påpekade har det blivit en inflation i
            att begära ut utdrag ur brottsregistret. Om man har avtjänat sitt
            straff ska man så fort som möjligt, via anstalten, komma i arbete
            och bygga upp ett normalt liv.
          </note>
          <note>
            Arbetsgivare fortsätter att begära utdrag ur register. Det gör
            att den som blivit dömd hela tiden blir påmind om och bedömd utifrån
            brottet. Det blir hela tiden en påminnelse om det förflutna. Det
            är alldeles för många människor som sorteras bort av arbetsgivare
            och aldrig får en chans att hävda sin kunskap, arbetserfarenhet
            eller andra erfarenheter vid en anställningsintervju. Givetvis
            handlar det om attityder till frigivna.
          </note>
          <note>
            Jag hoppas att ministern återkommer med en proposition.
          </note>
          <note type="speaker">
            Anf. 15 Arbetsmarknadsminister YLVA JOHANSSON (S):
          </note>
          <note>
            Herr talman! Jag välkomnar Jenny Peterssons engagemang i frågan,
            och jag ser fram emot att debattera mer när propositionen kommer
            på riksdagens bord.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2015/16:4 om jobben i energisektorn
          </note>
          <note type="speaker">
            Anf. 16 Statsrådet IBRAHIM BAYLAN (S):
          </note>
          <note>
            Herr talman! Katarina Brännström har frågat arbetsmarknadsministern
            om arbetsmarknadsministern anser att regeringens ökade kostnader
            för energisektorn kan vara ett hot mot arbetstillfällena i energibranschen.
          </note>
          <note>
            Interpellationen har överlämnats till mig.
          </note>
          <note>
            Katarina Brännström tar upp en viktig fråga från både arbetsmarknads-
            och energisynpunkt.
          </note>
          <note>
            Nivån på skatten på termisk effekt i kärnkraftsreaktorer, den
            så kallade effektskatten, har varit oförändrad sedan den förra
            regeringen höjde skatten den 1 januari 2008. Regeringen föreslog
            i propositionen Vårändringsbudget för 2015 en höjning av skatten
            på termisk effekt för att beakta förändringarna i den allmänna
            prisutvecklingen och skapa ytterligare finansiellt utrymme. Förslaget
            trädde i kraft den 1 augusti 2015.
          </note>
          <note>
            Att både Vattenfall och Eon aviserat en stängning av de äldsta
            reaktorerna är inte oväntat. Marknadspriserna på el har varit
            låga under en tid och förväntas vara så en lång tid framöver.
            Prisnivån baseras på att det finns ett överskott på el på marknaden.
            Det naturliga i en sådan situation är att de mest olönsamma –
            vilket oftast är de äldsta – produktionsenheterna plockas ut från
            marknaden. Det är precis det som nu aviseras.
          </note>
          <note>
            Det anförs ofta att det är just effektskatten som är droppen
            som fått bägaren att rinna över och som gör vissa kärnkraftsreaktorer
            olönsamma. Men låt mig hänvisa till Magnus Hall , som bland annat
            uttalat att det inte är höjningen av effektskatten per se som
            gör att Vattenfall vill stänga Ringhals 1 och 2 i förtid , utan
            det är den sammantagna effekten med elpriser som halverats sedan
            2010, låga priser på kol och en låg efterfrågan på el som påverkar
            beslutet.
          </note>
          <note>
            Energisektorn genomgår just nu en strukturomvandling, och vi
            måste se till att ta vara på de möjligheter det ger. Sverige har
            särskilt bra förutsättningar att bygga ut den förnybara energin
            genom vår goda tillgång till vatten, vind och skog. Genom att
            ligga i framkant i forskning, utveckling och kommersialisering
            av förnybar energi och smart energianvändning skapas ny industri,
            nya exportmöjligheter och nya arbetstillfällen.
          </note>
          <note>
            I budgetpropositionen för 2016 föreslås en rad satsningar inom
            energiområdet, bland annat för att främja installation av solceller
            och på att renovera och energieffektivisera flerbostadshus. Dessa
            åtgärder skapar arbetstillfällen inom energibranschen.
          </note>
          <note>
            Jag ser mot bakgrund av det sagda inga skäl att vidta några ytterligare
            åtgärder med anledning av Katarina Brännströms fråga.
          </note>
          <note type="speaker">
            Anf. 17 KATARINA BRÄNNSTRÖM (M):
          </note>
          <note>
            Herr talman! Jag vill börja med att tacka energiministern för
            svaret. Det var inte riktigt svar på min fråga, men ett varmt
            tack i alla fall. Frågan löd: Anser arbetsmarknadsministern att
            regeringens ökade kostnader för energisektorn kan vara ett hot
            mot arbetstillfällena i energibranschen?
          </note>
          <note>
            I förra veckan stod det klart att fyra reaktorer stängs – två
            i Ringhals och två i Oskarshamn. Skälet är naturligtvis att den
            ekonomiska kalkylen spricker. Det handlar om förluster för energibolagen
            på många miljarder. Självklart är det största problemet för kärnkraftsindustrin
            att dagens elpris är det lägsta sedan 2007 och att spotpriset
            inte har varit lägre på 15 år. Vi moderater menar därför att det
            är oansvarigt att lägga ytterligare bördor på en elproduktion
            genom att höja effektskatten på kärnkraftsproduktion. Den kraftiga
            höjningen på 17 procent från den 1 augusti ger alltså en rejäl
            kostnadsökning på ca 600 miljoner per år. Enligt Eons vd är det
            både elpriset och effektskatten som har påverkat beslutet att
            lägga ned reaktorerna.
          </note>
          <note>
            Kärnkraften står för en så stor del som 40 procent av svensk
            elproduk ­ tion. För att värna svenska jobb och svenska företag
            är det viktigt att inte straffa ut något energislag, så som vi
            ser nu sker.
          </note>
          <note>
            Med tanke på det låga elpriset borde alltså en regering som är
            rädd om jobben, och som är rädd om svenska företag, ha sänkt effektskatten
            i stället för att höja den. Nu riskeras på några års sikt minst
            tusen jobb på de platser där reaktorerna finns. Det är fråga om
            direkta uppsägningar och även indirekta för dem som servar kärnkraftverken,
            till exempel byggfirmor, städfirmor, kontroll och bevakning.
          </note>
          <note>
            Statsrådet Baylan sa i sitt svar att energisektorn genomgår en
            strukturomvandling till den förnybara energin och att det skapas
            nya jobb i en ny industri. Det är sant. Men i fråga om hur många
            fler jobb det blir är det en sanning med modifikation. Flera internationella
            undersökningar visar att omfattande subventioner snedvrider elmarknaden
            och slår ut befintliga jobb.
          </note>
          <note>
            Låt mig ge ett exempel. För att täcka förlusten av Ringhals 1
            och 2 krävs 2 000 vindkraftverk. Alla dessa går med förlust, och
            det blir en subvention på ca 4 miljarder per år. Dessutom är det
            inte säkert att de ger den energi som behövs när det är kallt
            ute.
          </note>
          <note>
            Många av de gröna jobben kostar mycket pengar och slår ut andra
            jobb. Det blir alltså hälften så många jobb kvar. Det blir möjligen
            nya jobb, energiminister Baylan , men de blir inte fler utan färre.
            Därmed kan man definitivt säga att den rekordhöga höjningen av
            effektskatten hotar antalet jobb i Sverige. En fråga är hur detta
            ska kunna bidra till att ge EU:s lägsta arbetslöshet 2020. Det
            är i alla fall för mig en gåta.
          </note>
          <note type="speaker">
            Anf. 18 Statsrådet IBRAHIM BAYLAN (S):
          </note>
          <note>
            Herr talman! Tillgång till energi, framför allt el, till konkurrenskraftiga
            priser och gärna så miljövänligt och klimatsmart som möjligt är
            hela inriktningen i den politik som regeringen för.
          </note>
          <note>
            Sanningen är att en anledning till att det är så låga priser
            är att det råder stort överskott av el. Det beror på insatser
            som den förra regeringen gjorde och insatser som denna regering
            gör för tillkommande förnybar elproduk ­ tion. Samtidigt kan vi
            se att tack vare energieffektivisering i hus och i in ­ dustrin
            i kombination med milda vintrar har efterfrågan på el sjunkit
            dra ­ matiskt. Under förra året efterfrågades 135 terawattimmar
            el samtidigt som 151 producerades. Det överskottet har exporterats
            framför allt till Fin ­ land.
          </note>
          <note>
            Även med de beslut som nu har fattats om utfasning av dessa fyra
            reaktorer framemot 2020 räknar såväl myndigheter som oberoende
            experter med fortsatta överskott av el, som då strukturellt exporteras.
            Det är fakta.
          </note>
          <note>
            Vad innebär det då på lång sikt? Det är inte okänt, herr talman,
            att kärnkraftsflottan håller på att bli gammal. Hela utgångspunkten
            i den borgerliga energiuppgörelsen från 2009 var ju att de nuvarande
            kärnreaktorerna förr eller senare skulle komma att fasas ut av
            ålders- och teknikskäl.
          </note>
          <note>
            Lösningen i överenskommelsen den förra regeringen gjorde var
            att man skulle bygga nya kärnkraftverk på s amma plats som de
            gamla finns men med tillägget att de nya absolut inte fick subventioneras
            eller garanteras av det offentliga, det vill säga skattebetalarna.
            I praktiken har det visat sig innebära att det inte kommer att
            byggas några nya kärnkraftverk i Sverige. Utfasningen är alltså
            inte oväntad – den var tvärtom hela grunden för den borgerliga
            uppgörelsen.
          </note>
          <note>
            I och med att det med de villkoren inte blir några nya kärnkraftverk
            byggda står vi inför en utmaning. Även om vi på kort sikt kommer
            att ha fortsatta överskott av el och även om vi på kort och medellång
            sikt har låga priser måste vi ta höjd för när de övriga kärnreaktorerna
            fasas ut de kommande årtiondena. Oavsett skatter är det klart
            att tidens tand kommer att gnaga på dem.
          </note>
          <note>
            Det är mot den bakgrunden regeringen har tillsatt en energikommission
            där alla åtta riksdagspartier sitter för att hitta en lösning
            på detta så att vi alltid kan garantera våra hushåll el till konkurrenskraftiga
            priser med säker leverans och gärna så klimatsmart som möjligt.
            Det är själva grunden i den politik som vi nu för.
          </note>
          <note>
            Sedan har vi den återkommande frågan om vad som är orsaken till
            detta. Jag tror inte att m an ska göra det enkelt för sig, utan
            jag tror att man ska lyssna på industrin. Det är en rad omständigheter
            som gör detta. De låga priserna, självfallet – de har ju fallit
            med 60 procent de senaste åren. De investeringsbehov som finns
            till följd av de ökade säkerhetskraven efter Fukushima som inträder
            senast 2020 och som i relation till den effektskattehöjning som
            riksdagen beslutade om den 1 augusti är betydligt högre. Vi har
            också en omvärld där priset på alla former av energi, såväl förnybar
            som fossil, just nu faller. Det är klart att allt detta sammantaget
            påverkar.
          </note>
          <note>
            Självklart påverkar också skatter och styrmedel, men industrin
            har varit tydlig med att det inte är själva höjningen som påverkar
            utan skatten i sin helhet. Jag noterar att även om Moderaterna
            inte accepterar den senaste höjningen har de inte några förslag
            på att ta bort effektskatten, vilket industrin efterfrågar.
          </note>
          <note type="speaker">
            Anf. 19 KATARINA BRÄNNSTRÖM (M):
          </note>
          <note>
            Herr talman! Att utfasningen av gamla kärnkraftverk inte är oväntad
            kan vi väl vara överens om. Men det är självklart att ju fler
            kostnader man lägger på i ett läge när intäkterna sjunker snabbt
            och har gjort det under ganska lång tid, desto större belastning
            blir det på lönsamheten, vilket hotar framtida investeringar i
            hela energibranschen.
          </note>
          <note>
            När det gäller kärnkraftverken har energibolagen satsat många
            miljarder för att rusta upp dem och få dem att gå ett antal år
            till. Nu avvecklar man dem i förtid – det är en gigantisk kapitalförstöring.
            Det kommer också att drabba väldigt många jobb. I Oskarshamn talar
            man om 500 jobb direkt.
          </note>
          <note>
            Det är klart att om man lägger sten på börda kan det till slut
            få lasset att tippa över. Jag menar att den utökade höjningen
            av effektskatten har lagt en börda på en bransch som redan är
            hårt drabbad. Därför tycker jag att det vore ärligt av regeringen
            att säga att detta kan slå mot svenska jobb, för det är ju faktiskt
            resultatet.
          </note>
          <note>
            Jag menar också att framtiden måste säkras. Nu har vi haft några
            milda vintrar. Vi har haft lågkonjunktur. Det behövs inte särskilt
            mycket energi, vilket det gör till exempel vid högkonjunktur och
            när vi har kalla och långa vintrar. Man kan alltså inte bara titta
            på hur det ser ut nu, utan man måste ha en strategi för framtiden.
            Därför menar jag att det är olyckligt att stänga de här reaktorerna
            i förtid.
          </note>
          <note>
            Det handlar om svenska jobb. Det handlar också om svensk basindustri,
            som behöver säker energi. Även där kan jobben vara hotade om man
            inte har tillgång till en jämn och stabil energitillförsel och
            rimliga priser.
          </note>
          <note>
            Jag tycker att regeringen tar på sig ett stort ansvar för både
            jobben och företagen i Sverige när man belastar företag på det
            här sättet. Alla skatter innebär en kostnad, och den ska tas ut
            någonstans. I en bransch där man inte kan styra priset själv utan
            det regleras av en marknad är det klart att man riskerar jobben
            på den marknaden. Jag tycker att det hade varit ärligt om man
            hade sagt det.
          </note>
          <note>
            Vi får väl alla se tiden an och se vad som händer. Men vi har
            en regering som har haft hög svansföring och som säger att man
            ska ha EU:s lägsta arbetslöshet 2020. Svenskt Näringsliv kom med
            en rapport i veckan som säger att det i stället kommer att saknas
            25 000 jobb för att det ska finnas tillräckligt med jobb 2020.
            Om man då själv bidrar med höga kostnader genom skattepålagor
            på olika företag på olika sätt blir det svårt att nå målet. Framför
            allt är det många människor som blir utan jobb, och det är jag
            orolig för.
          </note>
          <note type="speaker">
            Anf. 20 LARS HJÄLMERED (M):
          </note>
          <note>
            Herr talman! Jag tycker att Katarina Brännström har ställt intressanta
            frågor om hur omställning och omdaning på energimarknaden påverkar
            jobb och konkurrenskraft, både på energi marknaden som sådan och
            så klart i någon mening – högtravande sagt – i företags- och industrilandet
            Sverige. Det är ju i förlängningen vad det kommer att bli av det
            hela.
          </note>
          <note>
            Jag tror ändå att vi är ganska brett överens om en del frågor
            i energipolitiken, till exempel vikten av en trygg energiförsörjning.
            Vi har mycket diskussioner i den nuvarande Energikommissionen
            på en del av det temat, nämligen utifrån utgångspunkten att både
            hushåll och företag ska kunna räkna med att ha trygg tillgång
            till energi till hyggliga priser och med så liten miljö påverkan
            som möjligt.
          </note>
          <note>
            Jag tycker också att Katarina Brännström sätter fingret på något
            viktigt med den interpellation hon har ställt och med frågorna
            till energiministern. Det är vad det är för mått och steg man
            tar politiskt och hur detta påverkar omdaningen av energimarknaden
            och i förlängningen svenskt näringsliv och svensk konkurrenskraft.
          </note>
          <note>
            Jag tycker, herr talman, att det finns ett antal frågor man kan
            väcka i detta. Ibrahim Baylan sa alldeles nyss att man ska lyssna
            på industrin. Han sa det som ett svar på frågan varför det har
            kommit besked och beslut om stängning av kärnkraftverk. Det är
            riktigt att det är en kombination av låga elpriser och politiska
            beslut, det vill säga den samlade skattebördan.
          </note>
          <note>
            Men då kan vi också komma in på temat lyssna på industrin. Vi
            kan titta på de beslut som Ibrahim Baylan och den övriga regeringen
            nu har fattat och varit delaktiga i – den kraftigt höjda kärnkraftsskatten
            i kombination med att man i det här läget, med historiskt låga
            elpriser, ytterligare vill subventionera ny kraft utan att det
            finns någon egentlig efterfrågan på det på marknaden. Samma industriföreträdare
            säger att det här är dåliga förslag, att det inte är till gagn
            för energimarknaden.
          </note>
          <note>
            Vi kan titta på dem som är ute och verkar i den svenska industrin
            – det kan vara företrädare för skogs ‑ , gruv ‑ , kemi- och stålindustrin.
            De säger att det vore olyckligt för den svenska industrin att
            ta de steg som Ibrahim Baylan har tagit med en höjd kärnkraftsskatt
            och ytterligare subventioner till förnybar energi i det läge där
            vi befinner oss i dag.
          </note>
          <note>
            Min fråga till statsrådet, herr talman, blir om Ibrahim Baylan
            kan förklara på vad sätt alla de som är proffs – de som dagligdags
            jobbar med skog, kemi, gruvor och stål, som leder stora företag,
            som verkar på den här konkurrensutsatta marknaden – har fel när
            de säger att de inte stöder regeringens förslag. Kan statsrådet
            förklara för dem på vad sätt de har fel när de känner oro för
            en trygg energiförsörjning i framtiden, när de ger uttryck för
            detta?
          </note>
          <note type="speaker">
            Anf. 21 Statsrådet IBRAHIM BAYLAN (S):
          </note>
          <note>
            Herr talman! Jag tror att det är viktigt för regeringen att ha
            en tät dialog och ett samarbete med riksdagens partier om energipolitiken.
            Den är ju till sin natur långsiktig. Många av de investeringar
            man fattar beslut om tar mellan fem och tio år att realisera.
            Det gäller såväl överföring som nyproduktion och en del annat
            i infrastrukturen.
          </note>
          <note>
            Vi har varit angelägna om att ha en tät dialog med industrin.
            Vad är det industrin under många år krävt? Jo, den har krävt blocköverskridande
            samsyn om energipolitiken, inte på grund av det som vi ser i dag
            då vi har god tillgång till el och låga priser, de lägsta på mycket
            länge, utan på grund av att det i dag inte finns svar på hur den
            långsiktiga försörjningen av energi i Sverige ser ut.
          </note>
          <note>
            Det är ett arv efter den borgerliga regeringen. Ni trodde under
            er regeringsperiod, Katarina Brännström, att ni hade löst problemet.
            Nya reaktorer skulle ersätta de gamla, som skulle börja fasas
            ut runt 2020. Så sas det bokstavligen. Utfasningen har börjat,
            men det finns ingen lösning. Det är därför, efter att ha lyssnat
            på industrin och de olika parterna, som regeringen har tagit initiativ
            till en energikommission. Vi har tagit med alla riksdagspartier
            för att hitta en samsyn så att vi långsiktigt kan förse svensk
            industri och svenska hushåll med el till konkurrenskraftiga priser.
            Det är det vi har gjort.
          </note>
          <note>
            Om vi så återgår till det som Moderaterna försöker ta politiska
            poäng på, höjningen av effektskatten, vill jag säga att man bör
            vara medveten om att den höjning av skatten på termisk effekt
            som den nuvarande regeringen föreslagit är lägre en den höjning
            som den moderatledda regeringen genomförde 2008. Inte nog med
            det, man höjde också skatten på vattenkraften så till den milda
            grad att vattenkraften i dag, även om man kallar det för något
            annat, faktiskt betalar högre skatt än kärnkraften. Gjordes höjningen
            i akt och mening att lägga ned vattenkraften eller kärnkraften?
            Det tror jag inte, utan de n gjordes nog av samma skäl som den
            nuvarande regeringen genomför höjningen, nämligen av finansiella
            skäl.
          </note>
          <note>
            Herr talman! Vi talar om jobb i energisektorn. Jag skulle föreslå
            att Katarina Brännström och Lars Hjälmered åkte ut i landet för
            att se på allt det fantastiska som händer inom den svenska energisektorn.
            Just nu utvecklas en mängd småföretag inom vindkraft, solkraft,
            energianvändning, skog- och bioenergi och vattenkraft. Dessa har
            stor potential att växa i en värld som behöver ställa om från
            det fossila till det fossilfria. Det är klart att det skapar jobb
            lokalt när man använder de resurser som finns i närområdet, men
            det skapar också möjligheter till export av kunnande, tjänster
            och produkter. På det viset skapas en helt ny sektor för Sverige.
            Här finns en stor potential.
          </note>
          <note>
            Visst har vi en olöst fråga, men den har vi gemensamt. Den har
            inte uppstått under det senaste året. Frågan hur vi ska förhålla
            oss till att större delen av vår kärnkraftsflotta är 40 år och
            mer har vi gemensamt. Den har vi ingen lösning på. Det är därför
            vi har en energikommission.
          </note>
          <note>
            Gör inte detta till en trätofråga! Om vi ska kunna garantera
            vår industri och landet en bra utveckling måste vi komma överens
            över blockgränsen. Det räcker inte med besked vare sig från den
            nuvarande eller den förra regeringen, från de fyra borgerliga
            partierna som fortsätter att jobba tillsammans i energifrågorna.
            Om vi ska kunna garantera en bra utveckling krävs det att vi hittar
            varandra och på det viset säkrar den långsiktiga energiförsörjningen
            i vårt land. Det ska ske till låga priser, genom säkra leveranser
            och så miljövänligt som möjligt.
          </note>
          <note type="speaker">
            Anf. 22 KATARINA BRÄNNSTRÖM (M):
          </note>
          <note>
            Herr talman! Jag ska inte ge mig in i det tekniska när det gäller
            energi, för det kan ministern betydligt bättre än jag. Min specialitet
            är jobben. Jag kan bara konstatera att de kommentarer som kommit
            efter att regeringen beslutade om höjningen handlar om a tt den
            kraftiga skattehöjningen och därmed den sänkta lönsamheten för
            kärnkraft försämrar förutsättningarna för framtida investeringar
            i svensk energiförsörjning. Regeringen försvagar Energikommissionens
            mandat och möjligheten att finna hållbara och långsiktiga lösningar
            på Sveriges energipolitiska utmaningar. Det var en kommentar från
            SKGS energidirektör Anna Holmberg.
          </note>
          <note>
            Jag har sagt att om man värnar svenska jobb och svensk industri
            borde man kanske ha funderat på om rätt sätt är att lägga ytterligare
            börda på en redan ansträngd bransch. Det kommer att slå mot jobben.
            När man, som regeringen, har en hög svansföring kanske det är
            rimligt att fundera över var någonstans man lägger bördorna.
          </note>
          <note>
            Det S-märkta kommunalrådet i Oskarshamn har redan skrivit brev
            till regeringen och vädjat för jobben i kommunen. Det här kommer
            att slå hårt mot kommuner som redan tidigare är ganska hårt drabbade,
            kommuner som inte är stora och starka. Med tanke på det låga elpriset
            tycker jag att regeringen borde ha varit rädd om jobben och sänkt
            elskatten i stället för att höja den. När den höjdes 2008 var
            vi i en högkonjunktur. Då var priserna också höga. Det slog inte
            lika hårt mot branschen och inte heller mot jobben.
          </note>
          <note type="speaker">
            Anf. 23 LARS HJÄLMERED (M):
          </note>
          <note>
            Herr talman! Låt mig i detta avslutande inlägg göra några korta
            kommentarer och börja med det möjligen självklara, nämligen att
            den stora fossilutmaningen – energiministern nämnde det fossila
            – ligger i transportsektorn och ingen annanstans. Det är den stora
            utmaningen för Sverige.
          </note>
          <note>
            Vi har andra utmaningar på energiområdet. Där är oron att regeringen
            med det beslut man nu fattar i någon mening äventyrar en trygg
            energiförsörjning när man egentligen inte har en plan för energipolitiken.
            Det är sant att det pågår diskussioner i Energikommissionen. Jag
            tycker att det i grunden är ett bra uppdrag. Det är bra att åka
            på studieresa och anordna seminarier. Men jag kan konstatera att
            vi ännu inte är inne i några substantiella diskussioner som tar
            tag i de riktigt stora utmaningarna för Sverige. Kommissionens
            riktiga, sanna och viktiga uppdrag ligger framför oss. Det har
            inte hänt någonting på ett halvår.
          </note>
          <note>
            Avslutningsvis, herr talman: När diskussionen om höjningen av
            kärnkraftsskatten kom upp fick Ibrahim Baylan frågan varför regeringen
            gör detta. Hans svar var att det är en rent ekonomisk fråga. Jag
            vill hävda att Miljöpartiet kanske ser det lite annorlunda, men
            statsrådet Baylan sa att det är en rätt igenom ekonomisk fråga.
          </note>
          <note>
            Vi kan konstatera att det finns analyser som visar att det tickar
            in lite extra skattekronor i det korta perspektivet, men analyser
            visar också att framåt 2018 – 2020 kommer dessa besked och beslut
            att medföra att det blir ett hål i statskassan på i storleksordningen
            1 ½ miljard i tappade intäkter. Det blir effekten. Det ligger
            ett ansvar på Ibrahim Baylan och hans kollegor, som bidragit till
            en förtida stängning och därmed tappade skatteintäkter.
          </note>
          <note>
            Hur ser statsrådet på sitt eget ansvar vad gäller det hål som
            kommer att uppstå?
          </note>
          <note type="speaker">
            Anf. 24 Statsrådet IBRAHIM BAYLAN (S):
          </note>
          <note>
            Herr talman! Jag vill tacka interpellanten och Lars Hjälmered
            för en viktig diskussion.
          </note>
          <note>
            Svensk energi politik har under 40 års tid förlamats av den här
            typen av skyttegravskrig om kärnkraften. Kärnkraften är viktig.
            Den står för 40 procent av vår elförsörjning i dag. Men jag tror
            att det är tydligt såväl för oppositionen som för regeringen att
            de nuvarande kärnkraftsreaktorerna förr eller senare kommer att
            fasas ut.
          </note>
          <note>
            Dessa 40 procent av vår elproduktion är centrala. Det är viktigt
            att vi lyckas hitta en lösning där vi kan ersätta den produktionen
            på ett sätt som garanterar vår industri låga priser och säkra
            leveranser. Det ska vara så miljövänligt som möjligt så att vi
            inte behöver ha fossila källor. Det är det som är utmaningen,
            och därför har vi inlett arbetet i Energikommissionen, där alla
            partier ingår.
          </note>
          <note>
            Det är viktigt för mig att diskussionen utgår från fakta, från
            forskning, och inte från gamla käpphästar. Därför har Energikommissionen
            under sin första tid ägnat sig åt faktainsamling, åt kunskapsinhämtning.
            Risken är annars att vi fastnar i gamla stridsfrågor och inte
            kommer vidare.
          </note>
          <note>
            Nu behöver vi komma vidare, för nu är det allvar. Nu är det på
            riktigt. Även om industrin säger att de sex reaktorer som finns
            kvar i systemet efter utfasningen runt 2020 kommer att köras ytterligare
            ett antal årtionden kommer likväl deras tid att komma, och därför
            kan vi inte hålla på och vänta. Framför allt kan vi inte hålla
            på och fortsätta att käbbla i en fråga som är så central och väsentlig
            för landets utveckling, både för våra hushåll och för vår industri.
          </note>
          <note>
            Det är mot den bakgrunden jag vill säga: Låt oss gemensamt titta
            igenom detta! Vi kommer även att behöva se över skatter. Vi kommer
            att behöva se över styrmedlen. Vi kommer att behöva se över såväl
            marknadsdesign och överföring som produktion. Enda sättet att
            kunna göra det på ett bra sätt är att göra det gemensamt.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2015/16:25 om regeringsutspel om försvårande
            av uthyrning av bostad
          </note>
          <note type="speaker">
            Anf. 25 Statsrådet MEHMET KAPLAN (MP):
          </note>
          <note>
            Herr talman! Mats Green har frågat mig hur förslagen om försvårande
            av uthyrning av bostad ska leda till ett ökat utbud, bättre utnyttjande
            och frigörande av fler bostäder i Sverige.
          </note>
          <note>
            Mats Green kan ha missuppfattat situationen. Ambitionen att stimulera
            privatpersoner att hyra ut sina bostäder är god. Men som Morgan
            Johansson och jag beskriver i den refererade debattartikeln vill
            regeringen i vissa delar se över de nya reglerna om privatuthyrning
            eftersom det kan ifrågasättas om reglerna tar tillräcklig hänsyn
            till hyresgästernas intressen. Som exempel nämner vi att hyresgäster
            vid privatuthyrning kan sägas upp när som helst, även om hyresavtalet
            har ingåtts på lång tid, vilket skapar en otrygghet och gör det
            svårt för en hyresgäst att begära ändring av hyresvillkoren, eftersom
            hen riskerar att sägas upp.
          </note>
          <note>
            Jag vill även uppmärksamma Mats Green på att det i utredarens
            uppdrag ingår att göra en lämplig avvägning mellan parternas intressen.
            Utredaren ska beakta att privatbostäder ofta hyrs av personer
            som på kort tid behöver hitta en bostad och därför kan ha en svår
            förhandlingsposition, samtidigt som det är viktigt att reglerna
            ger personer ett intresse av att göra sina bostäder tillgängliga
            när de under en tid inte används.
          </note>
          <note>
            Uppdraget ska redovisas senast den 1 februari 2017. Vilka förändringar
            som utredaren bedömer motiverade får vi avvakta och se.
          </note>
          <note type="speaker">
            Anf . 26 MATS GREEN (M):
          </note>
          <note>
            Herr talman ! Med all respekt undrar jag lite vilken värld som
            bostadsminister Kaplan lever i. I Sverige har vi nu en för varje
            dag alltmer akut bostadskris som spiller över på i stort sett
            alla samhällsområden och påverkar människor i alla åldrar, i alla
            livssituationer och i alla delar av landet. Men i stället för
            att underlätta byggande och uthyrning av bostäder ägnar den rödgröna
            regeringen mer tid och kraft åt att försvåra uthyrande av bostad.
          </note>
          <note>
            Jag har därför frågat Mehmet Kaplan det uppenbara, mot bakgrund
            av det stora behovet av fler bostäder, hur förslagen om försvårande
            av uthyrning av bostad ska leda till ett ökat utbud, bättre utnyttjande
            och frigörande av fler bostäder i Sverige.
          </note>
          <note>
            Bostadsminister Mehmet Kaplan och justitieminister Morgan Johansson
            klargjorde i en debattartikel införd i Svenska Dagbladet den 13
            juli i år att regeringen efter krav från Vänsterpartiet vill begränsa
            och försvåra möjligheterna till uthyrning av bostad, i synnerhet
            andrahandsuthyrning. Tilläggas kan, herr talman, att Vänsterpartiet,
            en förutsättning för det rödgröna regeringsunderlaget, inte har
            framlagt ett enda förslag för att göra det lättare att bygga fler
            bostäder utan tvärtom endast lagt fram förslag som begränsar just
            detta.
          </note>
          <note>
            Alliansregeringen genomförde en räcka effektiva åtgärder och
            förenklingar vad gäller ökade möjligheter till andrahandsuthyrning
            för att öka rörligheten på bostadsmarknaden, få ett bättre utnyttjande
            av befintligt bestånd och stimulera framväxten av en spotmarknad,
            eftersom avsaknaden av en spotmarknad för bostäder med mer eller
            mindre kortvariga kontrakt i sig blir ett tillväxtproblem för
            landet som helhet.
          </note>
          <note>
            Resultatet av de åtgärderna och regelförenklingarna avseende
            andrahandsuthyrning var att utbudet ökade kraftigt, i synnerhet
            i regioner med det kanske största bostadspolitiska trycket, den
            högsta tillväxten och följaktligen det största behovet av detta,
            det vill säga Stockholmsregionen. I exempelvis Stockholms stad
            ökade utbudet med ca 30 procent under reformens första år. Tusentals
            lägenheter som tidigare inte var tillgängliga har kommit ut på
            marknaden.
          </note>
          <note>
            Återigen, herr talman: Vad Sverige behöver är inte fler regler
            som gör det svårare att hyra ut bostad utan i stället färre regler
            samt åtgärder som gör det lättare att åstadkomma fler bostäder.
          </note>
          <note>
            I det svar, herr talman, som jag har fått från Mehmet Kaplan
            säger han att det är avgörande att reglerna ger personer ett intresse
            av att hyra ut sina bostäder när de under en tid inte används.
            Bostadsministern har i övrigt uttalat att det är helt avgörande
            att man utnyttjar det befintliga bostadsbeståndet i Sverige betydligt
            bättre än i dag, i synnerhet för dem med svag förankring på bostadsmarknaden.
          </note>
          <note>
            Jag har hört bostadsministerns påstådda intention, men jag skulle
            vilja veta varför det i uppdraget till utredaren inte är tydligt
            att eventuella lagändringar inte ska leda till att färre lägenheter
            hyrs ut i andrahand och, herr talman, om Mehmet Kaplan kan garantera
            detta i enlighet med tidigare löften.
          </note>
          <note type="speaker">
            Anf. 27 Statsrådet MEHMET KAPLAN (MP):
          </note>
          <note>
            Herr talman! Tack, Mats Green, för denna viktiga interpellation,
            för vi har en exceptionell bostadsbrist i vårt land. Den behöver
            hanteras på många olika sätt. Ett av dessa sätt är att investera
            i fler bostäder när det gäller framför allt hyresrätter, som är
            enkla att tillgå för unga och studenter vad gäller studentbostadsbristen.
            Vi har också ett arbete som pågår där det ligger förslag på riksdagens
            bord, och vi har också precis fått besked om att vårt förslag
            om hanteringen av instansordningen, för att förenkla den och kapa
            tiderna vid överklagande, kommer att kunna läggas på riksdagens
            bord, och där vet jag att vi tycker lika, att vi ska fortsätta
            att jobba för att det ska bli snabbare, enklare och billigare
            att bygga bostäder, således ett regelförenklingsarbete.
          </note>
          <note>
            Men för att ta vid där Mats Green slutade undrar jag om Mats
            Green helt har missat de skenande andrahandshyrorna, inte minst
            i Stockholmsområdet men också i andra delar av landet. De statistikuppgifter
            som vi fick året efter det att regelförändringen skedde uppmärksammade
            oss på att utbudet ökade momentant i Stockholm, Göteborg och Malmö,
            för att sedan vända i Göteborg och Malmöområdet och visa på ett
            sämre utbud, trots regelförändringen. I Stockholmsområdet ökade
            utbudet väldigt mycket till en början, för att sedan gå ned och
            öka lite mindre.
          </note>
          <note>
            Detta är något som har välkomnats av oss, att man kan använda
            det befintliga beståndet bättre. Men det kan inte heller ha undgått
            någon att de som råkar illa ut på andrahandshyresmarknaden är
            beroende av politiker som lyssnar och förstår vad de råkar ut
            för. Vi har en situation på andrahandshyresmarknaden där unga
            människor utnyttjas och hamnar i stora trångmål. Det är något
            som både jag och Mats Green naturligtvis tycker är helt oacceptabelt.
            Som regeringsföreträdare är det min uppgift att lyssna på de signaler
            som vi får och ta reda på orsakerna bakom förhållandena. Då hjälper
            det inte – i alla fall inte om man sitter i regeringen – att hänvisa
            till statistik från ett förvisso viktigt håll men ändå en köp-och-sälj-sajt,
            utan då är det viktigt att den myndighet som har expertkunskapen
            och helhetsbilden kan ta reda på vad som dö ljer sig bakom den
            här typen av rapporteringar.
          </note>
          <note>
            För att det hela inte ska vara baserat på anekdotiska uppgifter
            är det ännu viktigare att vi får in bra underlag. Det är Mats
            Green och hans parti betjänta av, och det är också regeringen
            betjänt av. Från vår sida är det viktigt att vi, när vi tar till
            åtgärder, baserar dem på underlag som faktiskt är rättvisande.
            Därför pågår det en mer omfattande kartläggning av privatuthyrningslagens
            effekter, bland annat avseende hyres- och utbudsnivåer. Den genomlysningen
            och kartläggningen kommer att redovisas den 30 oktober, alltså
            i slutet av den här månaden.
          </note>
          <note>
            När det gäller en del av den utredning som vi har tillsatt är
            uppdraget också att baka in Boverkets rapport i frågan.
          </note>
          <note type="speaker">
            Anf . 28 MATS GREEN (M):
          </note>
          <note>
            Herr talman ! Det grundläggande problemet är att regeringen har
            initierat detta därför att man hade ett krav på sig från Vänsterpartiet.
            Det är ett problem i sig, för Vänsterpartiet har inte lagt ett
            enda eget förslag för fler bostäder för fler människor i Sverige.
            De enda förslag som man har lagt är egentligen förslag som försvårar
            byggandet, uthyrandet och köpandet av bostäder i Sverige, och
            det är inte riktigt det vi behöver för att hantera bostadskrisen.
            Vad vi behöver är fler bostäder för fler människor.
          </note>
          <note>
            Givetvis välkomnar även vi ett bra underlag och bra fakta vad
            gäller andrahandsuthyrningen. Det är väl också så att mycket ligger
            i betraktarens öga. När man beskriver att andrahandshyrorna har
            exploderat ska man komma ihåg att de i Stockholms stad ökade med
            19 procent första året och med 9 procent förra året, återigen
            utifrån den aktör som bostadsministern själv berörde.
          </note>
          <note>
            Men om det är en explosion att hyrorna ökade med 19 procent första
            året kan vi också konstatera att det inte betraktas som en explosion
            när utbudet ökade med 30 procent första året.
          </note>
          <note>
            Detta handlar inte om att få fler bostäder, utan detta handlar
            egentligen om att försvåra uthyrningen. Men jag förstår att man
            här har ett krav på sig från Vänsterpartiet och att man egentligen
            inte har något annat val än att vika sig för detta krav, även
            om det kommer att slå mot hela landet och i synnerhet mot tillväxtorterna.
          </note>
          <note>
            Återigen: Jag har hört och jag har förstått bostadsministerns
            påstådda intention med detta. Men kan bostadsministern stå upp
            för det löfte som han tidigare har gett, alltså att man inte vill
            se till att färre lägenheter hyrs ut i andra hand? Och varför
            finns det inget konkret uppdrag till utredaren att man ska garantera
            detta i enlighet med tidigare löften? Detta skulle jag vilja ha
            svar på.
          </note>
          <note type="speaker">
            Anf. 29 Statsrådet MEHMET KAPLAN (MP):
          </note>
          <note>
            Herr talman! Jag tackar Mats Green för ytterligare förtydliganden
            när det gäller den ingång som han hade i sitt första anförande,
            nämligen att denna interpellationsdebatt egentligen inte handlar
            om värnandet om möjligheterna att hyra ut och om att vara andrahandshyresgäst
            utan om att försöka få till någon form av diskussion om huruvida
            Vänsterpartiet påverkar regeringens politik eller inte. Detta
            är mycket intressant. Det är möjligt att en sådan debatt kanske
            bör tas med Vänsterpartiets bostadspolitiske talesperson i utskottet
            och inte med det statsråd som har ansvar för att se till att andrahandshyresmarknaden
            fungerar bra.
          </note>
          <note>
            Så sent som i maj förra året var vi i Miljöpartiet och vår samarbetspartner
            i regeringen, Socialdemokraterna, med och röstade igenom lagändringar
            för ökad uthyrning. Det är handling och inte ord. Det gjorde vi
            i denna kammare.
          </note>
          <note>
            Vår åsikt är fortfarande att andrahandsuthyrningen är en viktig
            del för att fler ska hitta en bostad och för att det befintliga
            beståndet ska kunna användas på ett mer ändamålsenligt sätt. Uthyrning
            i andra hand behövs för att bostadsbeståndet ska kunna fungera
            såsom det är tänkt men som det inte gör i dag och såsom det inte
            har gjort, Mats Green, under de åtta år som Moderaterna hade huvudansvaret
            för regeringsarbetet.
          </note>
          <note>
            Jag förstår därför inte på vilket sätt Mats Green kan föra upp
            detta som en oerhört viktig del av en fungerande bostadsmarknad
            när vi i stort tycker likadant på detta område.
          </note>
          <note>
            Däremot tyckte vi inte likadant när det gällde de ändringar som
            den moderatledda regeringen drev igenom när det gäller möjligheterna
            för bostadsinnehavaren att ta ut högre andrahandshyror och när
            det gäller den minskade tryggheten för andrahandshyresgäster.
            Där såg vi flera problem och röstade därför nej till detta här
            i kammaren.
          </note>
          <note>
            När vi nu får starka signaler från framför allt unga och studenter
            om negativa effekter av förändringarna är det något som vi givetvis
            måste följa upp. Oppositionspolitikerns roll är naturligtvis att
            lyfta fram saker som man uppfattar som missförhållanden eller
            felaktigheter och förändringar i fråga om förslag som skulle kunna
            leda till en bättre bostadsmarknad. Men det är också regeringens
            roll, och det är min stora och viktiga uppgift som statsråd, att
            se till att förstå vad det är som händer och som inte händer på
            bostadsmarknaden. Då kan vi inte ta i beaktande att det är anekdotiska
            uppgifter eller uppgifter från en viktig köp- och säljsajt. Men
            myndigheterna, som är experter på området, måste få möjlighet
            att i den takt som föranleds av situationen – alltså i snabb takt
            – ta reda på vad som är fakta i målet. Detta kommer vi att få
            reda på i slutet av denna månad. Denna läsning kommer att bli
            intressant.
          </note>
          <note>
            Myndigheterna tar egentligen inte i beaktande att det är jag,
            alltså regeringen, som har gett uppdraget eller att det är en
            vänsterpartist eller en moderat som har tyckt si eller så. De
            tittar på fakta utifrån den verklighetsbild som finns på bostadsmarknaden.
          </note>
          <note>
            Jag kan därför försäkra Mats Green om tillförlitligheten hos
            Boverket – det är samma boverk som fanns under den förra och den
            förrförra man ­ datperioden som i dag, det är samma generaldirektör
            och i stort sett samma personal som tittar på dessa frågor – och
            att vi kommer att ha ett bra underlag. Det kommer att tjäna denna
            debatt väl, så att åtminstone bröst ­ tonerna kan sorteras bort.
          </note>
          <note type="speaker">
            Anf . 30 MATS GREEN (M):
          </note>
          <note>
            Herr talman ! Nu handlar debatten inte om kvaliteten på Boverket.
            Det är nog inte någon som ifrågasätter den. Jag noterar att jag
            inte får något svar på min fråga om man accepterar att detta kan
            leda till att färre lägenheter hyrs ut.
          </note>
          <note>
            Herr talman! Återigen kan det inte vara rätt att den här regeringen
            i bostadskrisens Sverige ägnar mer tid åt att göra det svårare
            att bygga bostäder och göra det svårare att hyra ut bostäder än
            vad man ägnar åt att se till att det blir fler bostäder.
          </note>
          <note>
            Den enda intention som man påstår sig ha för att det ska bli
            fler bostäder är ett bidrag till industrin som ingen vill ha,
            som ingen har efterfrågat och som ingen heller tror kommer att
            fungera.
          </note>
          <note>
            Herr talman! Man måste vara ärlig. Det är klart att en regering
            som även består av Miljöpartiet men som dessutom är helt beroende
            av Vänsterpartiet kanske inte är riktigt den bästa för att få
            fram fler bostäder i Sverige.
          </note>
          <note>
            Det är också ett faktum att det parti som minister Kaplan representerar
            är det parti som har motsatt sig flest byggnationer oavsett vilken
            politisk nivå som det har handlat om. Det har handlat om Sveriges
            kommuner, och det har handlat om åtgärder här i Sveriges riksdag.
            Att det då är just Miljöpartiet som inom regeringen har ansvaret
            för att det ska byggas fler bostäder i Sverige är, med all respekt
            herr minister, lite grann som att sätta en ateist på biskopsbänken.
            Det kommer inte att fungera.
          </note>
          <note>
            Sluta att ägna er åt att vidta åtgärder som gör det svårare att
            hyra ut bostäder! Ägna er åt åtgärder som leder till att det byggs
            fler bostäder i hela Sverige för alla! Det är vad politiken ska
            ägna sig åt. Sluta kommentera bostäder! Börja agera, herr minister!
          </note>
          <note type="speaker">
            Anf. 31 Statsrådet MEHMET KAPLAN (MP):
          </note>
          <note>
            Herr talman! Jag skulle med enkelhet kunna ge mig in i den pajkastning
            som Mats Green ibland gör sig skyldig till. Då skulle jag kunna
            räkna upp ett antal kommuner, moderatledda sådana, som under den
            senaste tiden inte riktigt har rosat marknaden med att bygga fler
            av de bostadstyper som unga och studenter efterfrågar. Men detta
            tänker jag inte göra eftersom det är ett sätt att debattera som
            är på en relativt låg nivå.
          </note>
          <note>
            Jag ska ta upp Mats Greens två påståenden, nämligen att vi som
            regering skulle göra det svårare att bygga och göra det svårare
            att hyra ut.
          </note>
          <note>
            Det första påståendet handlade om att vi skulle göra det svårare
            att bygga bostäder. De förslag som vi har lagt på riksdagens bord,
            och de som också kommer, är sådana förslag som har välkomnats
            av alla som bygger. Det handlar om instansordningen, där vi tar
            bort länsstyrelserna vid överklagande av detaljplaner och där
            vi ser till att kapa upp till ett halvår. Antagligen handlar det
            om mycket mer i vissa fall och lite mindre i andra fall. Det är
            någonting som har välkomnats. Jag vet att Moderaterna tycker att
            det är bra. Det är därför lite märkligt att Mats Green skakar
            på huvudet som att det inte skulle vara något bra förslag.
          </note>
          <note>
            Vi har fått en bullerförordning på plats som gör det möjligt
            att bygga små bostäder på platser där det annars inte byggs små
            bostäder. Jag vet att detta också är någonting som har välkomnats,
            och dessutom egentligen inte varit på plats under de åtta år som
            Moderaterna har lett arbetet i Regeringskansliet.
          </note>
          <note>
            Det andra påståendet handlade om att vi skulle göra det svårare
            att hyra ut. Då utgår Mats Green från att ändrade regler försvårar
            för uthyrare och pekar på förhand ut möjliga regeländringar som
            försvårande när en utredning med stöd av Boverkets analys ska
            analysera frågorna och föreslå förbättringar.
          </note>
          <note>
            Mer stabila regler kan bara skapa trygghet för dem som vill flytta
            från en bostad till en annan eller till en annan stad. Det är
            någonting som vi välkomnar.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2015/16:59 om statliga bolag och Svenskt
            Näringsliv
          </note>
          <note type="speaker">
            Anf. 32 Närings- och innovationsminister MIKAEL DAMBERG (S):
          </note>
          <note>
            Herr talman! Birger Lahti har frågat mig
          </note>
          <note>
             om jag anser att det är lämpligt att företrädare för statliga
            bolag sitter i styrelserna för Svenskt Näringsliv och dess organisationer
            och där, genom opinionsbildning, aktivt motarbetar regeringens
            politik
          </note>
          <note>
             om jag anser att det är lämpligt att de statliga bolagen betalar
            mellan 30 och 50 miljoner kronor per år i avgifter till Svenskt
            Näringsliv samtidigt som Svenskt Näringsliv tar ställning i politiska
            frågor som står i strid med ägarens, det vill säga statens, uppfattning
          </note>
          <note>
             om jag anser att det är rimligt att statliga bolag, som arbetar
            på det allmännas uppdrag och ska vara opartiska, genom sitt medlemskap
            i Svenskt Näringsliv utmanar sin ägare i flera politiska sakfrågor
          </note>
          <note>
             om jag avser att ta fram riktlinjer för de statliga bolagens
            opinionsbildning, i likhet med dem som finns för statliga myndigheter,
            i syfte att säkerställa att de statliga bolagen uppträder neutralt.
          </note>
          <note>
            Jag vill inledningsvis säga att bolagen med statligt ägande är
            en självklar och viktig del av svenskt näringsliv. Det är naturligt
            och bra att bolagen på olika sätt deltar i samhällsdebatt och
            utveckling. Det är något positivt och självklart. Ett sätt att
            göra det på är genom branschorganisationer som driver viktiga
            frågeställningar för olika branscher och för svenskt näringsliv
            i stort. Ibland sker det i överensstämmelse med regeringens linje
            på området och ibland i överensstämmelse med andra åsikter. I
            flera fall har bolag med statligt ägande påverkat näringslivet
            i positiv riktning.
          </note>
          <note>
            Bolagen med statligt ägande lyder liksom övriga svenska aktiebolag
            under aktiebolagslagen (2005:551). Styrningen av bolag ska inte
            blandas ihop med styrning av myndigheter, som sker främst i enlighet
            med förvaltningslagen. Enligt aktiebolagslagen ansvarar styrelsen
            för bolagets organisation och förvaltningen av dess angelägenheter
            och har, liksom bolagets ledning, att se till bolagets bästa.
            Det är styrelsen som utser bolagets verkställande direktör och
            som gör bedömningen av hans eller hennes övriga uppdrag.
          </note>
          <note>
            Jag kan vidare konstatera att det står var och en fritt att inom
            ramen för regeringsformens bestämmelser om föreningsfrihet sammansluta
            sig med andra för allmänna och enskilda syften.
          </note>
          <note>
            Regeringen ställer höga krav på bolagen med statligt ägande,
            inte minst på området hållbart företagande, och bolagen ska i
            övrigt agera på ett sådant sätt att de åtnjuter offentligt förtroende.
            Jag utgår därför från att representanter för bolagen med statligt
            ägande för fram argument och ståndpunkter i debatten som är balanserade
            och välgrundade. Jag har mot bakgrund av det anförda inte för
            avsikt att vidta några åtgärder med anledning av Birger Lahtis
            frågor.
          </note>
          <note type="speaker">
            Anf. 33 BIRGER LAHTI (V):
          </note>
          <note>
            Herr talman! Jag tackar närings- och innovationsministern för
            svaret. Jag saknar dock en del av svaret, nämligen när det gäller
            lämpligheten i de 30–50 miljonerna. Jag frågade hur ministern
            ser på det och om det är lämpligt att man bidrar med den summan.
          </note>
          <note>
            Vad gäller slagsidan i hur man ser på vad som är lämpligt att
            redovisa ska statliga bolag så fort de får in resurser från det
            allmänna redovisa dessa, enligt lagen om insyn i vissa finansiella
            förbindelser. Men när statliga bolag ger resurser i form av finansiellt
            stöd till direkt opinionsbildning kan de neka redovisning av detta,
            och Svenskt Näringsliv säger själv att opinionsbildning är en
            av hörnstenarna i deras verksamhet.
          </note>
          <note>
            Därför undrar jag lite grann varför det är så hemligt med till
            exempel summorna eller vad de bidrar till, när det åt andra hållet
            är jättenoga. Lagen är inte så gammal; ministern vet när den kom,
            vilka som drev igenom den och syftet med den. Där ställer jag
            mig alltså frågande. Varför ser man inte ett problem med att det
            först och främst inte redovisas?
          </note>
          <note>
            Att statligt ägda bolag ska agera föredömligt och på ett sådant
            sätt att de åtnjuter offentligt förtroende tycker jag också är
            viktigt. Där vill jag fråga om ministern inte ser något som helst
            problem när den här diskus ­ sionen kommer fram. Han vet mycket
            väl varför jag reagerar och vilka skriverier som är anledningen,
            men helt klart är det så att diskussionen förs. Precis som närings-
            och innovationsministern var inne på tycker jag att det är viktigt
            att vi har förtroende för de statliga bolagen och att de deltar
            i debatten. Det är dock stor skillnad när man är med i en opinions
            ­ bildning mot ägarens syfte, så att säga.
          </note>
          <note type="speaker">
            Anf. 34 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Birger Lahti för förtydligandet av och
            uppföljningen till frågan om transparens och öppenhet.
          </note>
          <note>
            Jag har läst ST:s rapport, och de föreslår egentligen att de
            statligt ägda företagen borde lämna Svenskt Näringsliv. Men om
            man hoppar över det och går direkt in på frågan om öppenhet och
            transparens är det en väldigt viktig fråga för mig som näringsminister
            med ansvar för de statliga bolagen. Jag tycker att det rapporten
            tar upp om vikten av transparens kring medlemskap, opinionsbildning
            – att man är öppen och tydlig med det – är en bra sak att peka
            på. Jag har höga krav på statens företag och förväntar mig att
            de agerar öppet och transparent, så jag kommer att föra en löpande
            dialog med bolagen om att de är öppna med om de är med i olika
            organisationer och hur de agerar för det. Det tycker jag är en
            klok synpunkt.
          </note>
          <note>
            Däremot andas interpellationen i övrigt ett ifrågasättande när
            det gäller att vara med i en branschorganisation, och det vill
            jag ändå ta ställning för . Den här regeringen tror att det är
            viktigt med parter på arbetsmarknaden; vi vill gärna se att partsmodellen
            stärks i Sverige. Då är det viktigt att också de statliga bolagen
            kan vara med, vara kollektivanslutande parter och upprätthålla
            partssystemet.
          </note>
          <note>
            Branschorganisationer har – det vet Birger Lahti – viktiga funktioner
            på dagens arbetsmarknad. De påverkar och förbättrar villkoren
            för sina medlemmar, och de kan ge råd och stöd i arbetsgivarfrågor.
            De biträder arbetsgivare i förhandlingar och domstolsprocesser.
            Det är viktigt för alla arbetsgivare, även arbetsgivare som har
            ett statligt ägande, att kunna få det stödet och den hjälpen.
            Man kan ibland jobba med branschspecifika frågor men ibland också
            med breda frågor.
          </note>
          <note>
            Det är där jag väljer att vara tydlig i mitt interpellationssvar.
            Jag tror inte att vi kan vara hur starka åsiktspoliser som helst
            kopplat till de statliga bolagen. Skulle jag som näringsminister
            välja att vara det skulle jag nämligen kunna välja att lyssna
            också när bolagen vill vara pådrivande i någon fråga. Jag vet
            ju att de statliga bolagen är med i andra initiativ än Svenskt
            Näringsliv.
          </note>
          <note>
            Till exempel har vi ett antal statliga bolag som är med i Hagainitiativet.
            Jag vet inte om Birger Lahti har träffat dem, men det är ett initiativ
            med bolag som vill gå längre fram i omställningen av energisystemet
            och med hållbarhetsfrågorna i sina bolag. De har satt upp väldigt
            höga klimatpolitiska målsättningar, som går längre än de av riksdagen
            beslutade klimatpolitiska målsättningarna för Sverige. Där ingår
            både Sveaskog och Green Cargo som två statliga bolag.
          </note>
          <note>
            Jag noterade också att Swedavia , det statliga flygplatsbolaget,
            har ingått ett samarbete med flera av flygbolagen. De har en målsättning
            om ett fossilfritt inrikesflyg 2030. Det är faktiskt ingenting
            riksdagen har fattat beslut om, men Swedavia agerar ändå som en
            plattform – ihop med flygbolagen – för att se vad man kan göra
            för att ytterligare snabba på processen för förnybar energi kopplat
            till flygbranschen.
          </note>
          <note>
            Man får alltså vara lite försiktig när man säger att de statliga
            bolagen inom sina områden inte ska kunna delta i samhällsdebatten
            och faktiskt lägga fram sakliga synpunkter på hur man kan komma
            vidare. Ibland är det bekvämt för en regering att få stöd från
            de statliga bolagen, men ibland kan bolagen säga någonting regeringen
            kanske inte uppskattar. Därför tycker jag att man ska vara försiktig
            med att säga att statliga bolag aldrig får ha en uppfattning om
            utvecklingen på sin marknad eller hur verksamheten ska bedrivas.
          </note>
          <note>
            De ska dock göra det föredömligt, och de ska åtnjuta allmänhetens
            förtroende. Därför ligger det ett stort ansvar på styrelse och
            ledning för de statliga bolagen att ta det under övervägande.
          </note>
          <note type="speaker">
            Anf. 35 BIRGER LAHTI (V):
          </note>
          <note>
            Herr talman! Jag hoppas att det ministern nyss berättade ingår
            i de fall då bolag med statligt ägande påverkar näringslivet i
            positiv riktning. Jag hoppas att det var en del av det.
          </note>
          <note type="speaker">
            (Närings- och innovationsminister MIKAEL DAMBERG (S):
          </note>
          <u who="unknown" xml:id="i-588b604befa7c071-0">
            <seg>
              Exakt.)
            </seg>
          </u>
          <note>
            Det håller jag med om.
          </note>
          <note>
            Jag har också traskat över till Storgatan 19 några gånger, då
            ministern har suttit på andra sidan bordet i förhandlingar om
            löner. Jag håller med om att det ska finnas en organisation som
            har ett paraply, men det är opi ­ nionsbildningen jag reagerar
            mot – att man penningmässigt och aktivt deltar i en opinionsbildning
            mot visioner och syner som ägaren har. Det är det jag ser som
            problematiskt.
          </note>
          <note>
            Jag håller med om det finns en positiv del, alltså att det finns
            andra organisationer som inte har den agendan. När den borgerliga
            regeringen för fem år sedan tog fram tydliga principer för de
            statliga myndigheterna och deras information skulle de inte bedriva
            opinionsbildning, och jag tycker att det var bra. Det finns säkert
            en bra grej med det. Det är lämpligheten i att statliga bolag
            deltar i opinionsbildning jag främst reagerar mot.
          </note>
          <note type="speaker">
            Anf. 36 Närings- och innovationsminister MIKAEL DAMBERG (S):
          </note>
          <note>
            Herr talman! Då vill jag bara avslutningsvis tacka för interpellationen.
            Men jag vill också tacka ST för att ha skrivit rapporten för den
            lyfter ju ett antal principiella frågor, inte minst frågor kring
            öppenhet och transparens. Där tror jag att vi har något att lära
            av den här diskussionen. Om man väljer att ingå i en organisation
            ska man vara öppen med det, förklara syftet med det men också
            kunna redovisa till exempel vilka kostnader det medför. Den öppenheten
            och transparensen tror jag är viktig.
          </note>
          <note>
            Sedan tror jag, precis som Birger Lahti är inne på, att branschorganisationerna
            är viktiga för partsmodellen i Sverige och kan vara ett stöd också
            för statliga bolag.
          </note>
          <note>
            Skulle det visa sig att någon branschorganisation blir väldigt
            aktiv i någon form av kampanjorganisation och driver en kampanj
            väldigt aggressivt antar jag att de statliga bolagens styrelser
            kommer att dra öronen åt sig och säga: Det här är inte ett sammanhang
            som vi vill vara med i, för vi ska åtnjuta allmänhetens förtroende
            och se till att vi har förtroende från det offentliga.
          </note>
          <note>
            Jag vill tacka för interpellationen, herr talman.
          </note>
          <note type="speaker">
            Anf. 37 BIRGER LAHTI (V):
          </note>
          <note>
            Herr talman! Jag kan inte låta bli att måla upp ett scenario,
            en fiction, för ministern. Anta att vi som stat äger ett bolag
            med ett sågverk och lite industrier och att regeringen får en
            jätteidé om att bygga upp en vidareförädlingsindustri som bygger
            bostäder jättebilligt. Man vet när man går in i den här processen
            att okej, sågen kommer att gå lite sämre under ett antal år. De
            har en vd på sågen eller i vidareförädlingsindustrin som är klockren,
            och det har gått bra. Men man har en idé om att man ska bygga
            bostäder billigt nu.
          </note>
          <note>
            Vad händer? Jo, vd:n för sågen eller industrin börjar motarbeta
            vidareförädlingsindustrin och säger: Vi tjänar mindre pengar på
            sågen nu. Det här är inte bra. Sedan bekostar man till och med
            att flygblad delas ut på orten och säger att det här är en experimentverkstad,
            och vi tjänar mindre pengar på sågen. Ägaren har dock idén att
            om man jobbar så här kommer det att vara bättre för orten, för
            samhället och för branschen på lång sikt, men vd:n har inte anammat
            ägarens idé. Skulle inte ministern då reagera på detta på något
            sätt?
          </note>
          <note type="speaker">
            Anf. 38 Närings- och innovationsminister MIKAEL DAMBERG (S):
          </note>
          <note>
            Herr talman! Som representant för staten är jag i ägardialogen
            med de statliga bolagen väldigt tydlig med vilka förväntningar
            vi har på dem. Om riksdagen till exempel har bestämt att de ska
            drivas affärsmässigt eller att de till och med har ett samhällsuppdrag,
            som innebär att de ska åstadkomma en samhällsförändring, är det
            exakt det som vi följer upp med styrelsen i våra ägardialoger.
            Skulle det visa sig att ett statligt bolag helt och hållet struntar
            i de direktiv som finns för ägarens och statens uppdrag finns
            ju alltid möjligheten att byta ut styrelsen i det yttersta fallet,
            eftersom det är styrelsen som har ansvar för verksamheten.
          </note>
          <note>
            Ägardialogen kommer att fortsätta, och vi kommer att följa bolagen
            väldigt nära. Men jag upplever att de statliga bolagen oftast
            försöker agera utifrån vad de tycker är bolagets bästa och att
            de deltar i samhällsdebatten utifrån det perspektivet. Ibland
            kommer de att säga sådant som Birger Lahti och jag älskar att
            höra, och ibland kanske de säger någonting som vi inte tycker
            var så jättebegåvat . Men då utgår vi igen från att de agerar
            för bolagets bästa och att de utgår från det allmännas bästa,
            eftersom det är ett statligt bolag som ytterst ägs av svenska
            folket.
          </note>
          <note>
            Om vi blir för mycket åsiktspoliser är jag rädd för att vi kommer
            att få en situation där man vid exempelvis byte av regering ska
            bestämma vilka organisationer som statliga bolag får samarbeta
            med eller inte. Man ska vara lite försiktig med det. För att åtnjuta
            förtroende måste man också förtjäna förtroende, och det ska statliga
            bolag göra.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2015/16:32 om förankring av Vattenfalls
            försäljningsprocess av tyskt brunkol
          </note>
          <note type="speaker">
            Anf. 39 Närings- och innovationsminister MIKAEL DAMBERG (S):
          </note>
          <note>
            Herr talman! Ann-Charlotte Hammar Johnsson har frågat mig hur
            jag och regeringen avser att i riksdagen förankra försäljningen
            av de av Vattenfalls tillgångar som berörs av försäljningsprocessen,
            om Vattenfall hittar en köpare och går vidare i försäljningen.
          </note>
          <note>
            Styrelsen för Vattenfall AB har tagit initiativ till att undersöka
            olika möjligheter att skapa en ny ägarstruktur för brunkolsverksamheten.
            Som sägs i interpellationen har bolaget nu erbjudit marknaden
            dessa tillgångar. Processen med en ny ägarstruktur för brunkolsverksamheten
            bedrivs av Vattenfall och är ett ansvar för bolagets styrelse
            och ledning. Som företrädare för ägaren kommer jag att hålla mig
            noga informerad om processen, med utgångspunkt i att aktivt förvalta
            statens ägande i Vattenfall så att den långsiktiga värdeutvecklingen
            blir den bästa möjliga och bolaget når sina hållbarhetsmål.
          </note>
          <note>
            Om och när det blir aktuellt för Vattenfall att genomföra en
            avyttring som omfattar stora värden, är det rimligt att bolagets
            styrelse tar initiativ till en så kallad ägarsamordning. Det innebär
            ett utbyte av information och synpunkter för att i frågor av avgörande
            betydelse nå ställningstaganden som såväl styrelse som ägare kan
            ställa sig bakom. Ägarsamordningen sker med ansvarigt statsråd
            som företrädare för ägaren, och om det blir aktuellt är det rimligt
            att vi informerar riksdagens berörda utskott i samband med detta.
          </note>
          <note type="speaker">
            Anf. 40 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag tackar näringsministern för svaret.
          </note>
          <note>
            I våras sa näringsministern i en interpellationsdebatt att det
            där och då var för tidigt att svara på om riksdagen var en del
            av den process som kommer att ligga på bordet vid ett beslut och
            att bolaget fattat beslut om att undersöka olika möjligheter att
            skapa en ny ägarstruktur för brunkolsverksamheten till dess att
            beslut har tagits och något nytt händer. Och det är ungefär samma
            sak i dag.
          </note>
          <note>
            Näringsministern sa då också att han trodde att frågan skulle
            komma att diskuteras igen, vilket den gör och kommer att göra,
            om det skulle bli aktuellt att Vattenfalls styrelse kommer tillbaka
            med resultatet av sonderingarna inför en förändrad ägarstruktur.
          </note>
          <note>
            Den 22 september gav Vattenfall via ett pressmeddelande beskedet
            att de kommer att ta ytterligare steg i processen för försäljning
            av tyskt brunkol – detta som ett steg i att ställa om energiportföljen.
            Avsikten är att sälja gruv- och produktionstillgångar i Tyskland,
            lät man meddela. I det sammanhanget har man ändå kommit en bra
            bit på vägen från i våras med försäljningen, även om man inte
            är framme vid köpare.
          </note>
          <note>
            Även om det inte är klart att det blir en affär och inte heller
            att det finns en exakt köpare som är aktuell är ju inte en affär
            en affär förrän man vet att det är en affär – för att ta upp det
            här med att spekulera.
          </note>
          <note>
            Med detta sagt vill jag fråga näringsministern om han och regeringen
            nu har kommit till klarhet med regelverket, huruvida det statuerar
            att regeringen ska gå till riksdagen och om det eventuellt kommande
            läget, det vill säga försäljning, kräver eller inte kräver att
            man gör så. Den frågan kan ju belysas utifrån exempel på fallbeskrivning,
            oaktat affär eller ej .
          </note>
          <note>
            Det står så här: Enligt statens ägarpolicy ska regeringen vända
            sig till riksdagen för beslut som rör statliga bolag om det innebär
            väsentliga ändringar av verksamheten.
          </note>
          <note>
            Jag tänker mig att jurister arbetar för regeringen och att ni
            gör en analys utifrån vilka vägar ni har att gå och att ni då
            också gjort bedömningen att en så stor förändring som den affär
            Vattenfall planerar med försäljning av brunkolsverksamheten i
            Tyskland är eller inte är i ett läge där det föreligger att regeringen
            ska komma till riksdagen. Frågan är hur vi ska tolka det.
          </note>
          <note>
            Näringsministern säger också i sitt svar att om det blir aktuellt
            med en affär kommer riksdagens berörda utskott att informeras.
            På vilket sätt tänker sig då näringsministern att informationen
            ska ske? Är det försäljningsinformation enbart till utskott, som
            nämns i svaret, eller är det mer? Eller är det så att ministern
            också avser en process där kammaren informeras om ett sådant beslut?
            I så fall: Hur gör man det till folkets främsta företrädare?
          </note>
          <note>
            Jag har en fortsättningsfråga på temat analys av möjliga vägar
            och om de juridiska bedömningarna utifrån ställningstaganden från
            er regeringspartner Miljöpartiet. Det har i samhällsdebatten framkommit
            att Miljöpartiet vill behålla verksamhet men säger att de inte
            har majoritet i kammaren för det. Hur går detta ihop?
          </note>
          <note>
            Med anledning av detta följer frågan om Mikael Damberg som ansvarig
            minister har kommit fram till slutsatsen att kolbrytning kan fortsätta
            vid ett sådant bolagsstämmobeslut.
          </note>
          <note type="speaker">
            Anf. 41 LARS HJÄLMERED (M):
          </note>
          <note>
            Herr talman! Vattenfall är ett väldigt viktigt statligt företag
            men också ett företag med ett väldigt tydligt uppdrag att vara
            ett av de ledande bolagen i energiomställningen och agera marknadsmässigt.
            Det är viktigt både för Sverige och för verksamheten internationellt.
          </note>
          <note>
            Verksamheten expanderades ganska tydligt under den tidigare S-regeringen
            med stöd av Miljöpartiet för drygt tio år sedan, och så har det
            fortsatt under alliansregeringen med köp av olika verksamheter
            – kärnkraft, kolkraft men också gaskraft – i olika länder. Vi
            kan också se att det sker en stor omdaning av de europeiska energimarknaderna
            just nu som påverkar Vattenfall såväl som alla andra aktörer på
            energimarknaderna i Europa.
          </note>
          <note>
            För några år sedan inleddes en översyn av Vattenfalls verksamhet
            och en uppdelning av bolaget i en nordisk och en europeisk del.
            Vid olika tillfällen, däribland i denna kammare, herr talman,
            vid frågestunder och annat, har frågan varit uppe om Vattenfalls
            tyska brunkolsverksamhet.
          </note>
          <note>
            Jag tänker inte ta upp en diskussion om pris, vem som kan köpa
            och vilket land som är aktuellt, för det tycker jag att näringsministern
            med rätta säger är spekulativt och inte politiskt relevant i diskussionen
            här och nu.
          </note>
          <note>
            Däremot finns det ett antal viktiga formfrågor, vilket Ann-Charlotte
            Hammar också har pekat på i sin interpellation, som går tillbaka
            till våra lagar och regleringen mellan riksdagens uppgifter och
            regeringens uppgifter: Regeringen styr riket och handhar förvaltningen
            av statliga bolag, men där finns även en del trådar och kopplingar
            till riksdagen som folkets främsta företrädare.
          </note>
          <note>
            Herr talman! Det finns åtminstone tre intressanta frågor att
            ställa om Vattenfalls brunkolsverksamhet. Den första är den som
            också Ann-Charlotte Hammar ställer: Är denna eventuella förändring
            så pass omfattande att den skulle kräva riksdagens godkännande?
            Mikael Damberg antyder att den inte är det, för han talar om att
            informera. Ska jag tolka det som att statsrådet och regeringen
            gör den juridiska bedömningen att denna förändring inte är så
            omfattande att den kräver riksdagens godkännande?
          </note>
          <note>
            Den andra frågan handlar om på vilket sätt riksdagen i så fall
            kommer att informeras och beslutet förankras. Ann-Charlotte Hammar
            ställde ett antal frågor om detta.
          </note>
          <note>
            Den tredje frågan, som är ganska viktig i sammanhanget, är: Vad
            har regeringen för styrmån för detta bolag? Regeringen kan till
            exempel ändra på vilka människor som sitter i styrelsen i Vattenfall
            och andra statliga bolag. Man har redan bytt ut ett antal styrelseledamöter.
            Man skulle kunna ge dem ett direktiv och fatta ett beslut på en
            bolagsstämma och säga att bolaget ska bedriva en viss typ av verksamhet
            eller inte göra annat utan att det kräver en sväng om riksdagen.
          </note>
          <note>
            Herr talman! I debatten har det förts fram att regeringen inte
            skulle kunna välja att behålla brunkolsverksamheten och göra en
            helt annan inriktning. Det har hänvisats till det parlamentariska
            läget och majoritetsförhållandet och spekulerats kring att det
            inte finns något stöd för att ändra Vattenfalls uppdrag.
          </note>
          <note>
            Jag delar inte denna åsikt och tycker därför att det är viktigt
            att fråga statsrådet Damberg hur han ser på det. Låt oss anta
            att regeringen skulle vilja göra det strategiska vägvalet att
            behålla den tyska brunkolsverksamheten för att senare lägga ned.
            Delar statsrådet åsikten att regeringen har denna möjlighet om
            bara viljan finns?
          </note>
          <note type="speaker">
            Anf. 42 Närings- och innovationsminister MIKAEL DAMBERG (S):
          </note>
          <note>
            Herr talman! Det ställs ett antal frågor i interpellationen och
            i den efterföljande debatten.
          </note>
          <note>
            De som lyssnar på debatten och inte har hört om detta förut bör
            få klart för sig att det vi diskuterar är att det finns skillnader
            mellan rollerna här. Det handlar om ett viktigt statligt bolag
            som har stora tillgångar som vi i Sverige förvisso äger tillsammans,
            men i detta fall är det styrelsen och ledningen för bolaget som
            har ett ansvar i denna del av processen. Bolaget har meddelat
            att man ser över ägarstrukturen av den tyska brunkolsverksamheten,
            vilket regeringen har välkomnat.
          </note>
          <note>
            Regeringen och det politiska systemet blir först på allvar involverade
            i processen om det skulle bli aktuellt med en försäljning. Om
            bolaget säger att man vill genomföra en försäljning som är omfattande
            och påverkar bolaget i stor utsträckning är det, enligt de direktiv
            som finns, påkallat för styrelsen att ta initiativ till en ägarsamordning.
            Det sker med regeringen och med undertecknad som regeringens ägarstyrningsminister,
            och det är viktigt att den sker skriftligt.
          </note>
          <note>
            Detta har vi skärpt i det nuvarande regelverket. Förut var det
            otydligt hur en ägarsamordning skulle påkallas och vad som skulle
            finnas med. Det blev inte minst tydligt efter Nuonaffären , där
            det fortfarande inte är klarlagt vem som visste vad och vem som
            fattade vilket beslut i en affär som än så länge har kostat skattebetalarna
            52 miljarder kronor i nedskrivningar.
          </note>
          <note>
            En sådan situation kan vi inte ha igen. Statliga företag som
            gör stora affärer som påverkar verksamheten ska vara föremål för
            ägarstyrning. Då är det styrelsens ansvar att komma till oss och
            regeringens ansvar att svara i en sådan ägarsamordning.
          </note>
          <note>
            Det är det formella.
          </note>
          <note>
            Ska riksdagen besluta om detta?
          </note>
          <note>
            Om bolaget ska ändra inriktning på sin verksamhet ska riksdagen,
            enligt de regelverk som finns, besluta om det. Om vi bestämmer
            att Vattenfall inte längre ska bedriva affärsmässig verksamhet
            utan ha ett samhällsuppdrag som syftar till att göra A eller B
            och alltså vill ändra inriktningen på Vattenfalls verksamhetsidé
            måste det bli föremål för riksdagsbehandling.
          </note>
          <note>
            Om det däremot är en stor affär på gång, som påverkar stora värden,
            är det styrelsens ansvar att göra en ägarsamordning. Den sker
            med regeringen.
          </note>
          <note>
            Här vill jag vara öppen och transparent för att undvika den situation
            vi hamnade i med Nuonskandalen . Kommunikationen ska vara skriftlig
            och tydlig för eftervärlden. Vid en ägarsamordning vill jag också
            ha ett infor ­ mationstillfälle med näringsutskottet. Det har
            jag sagt till näringsutskottet. Jag tror att jag i tidigare interpellationsdebatter
            också har sagt att det är så jag anser att det ska skötas för
            att bringa tydlighet i hur en sådan här pro ­ cess faktiskt går
            till.
          </note>
          <note>
            Kommer hela riksdagen att diskutera denna fråga? Det är jag helt
            säker på. Det här är inte sista gången jag talar om Vattenfall
            i talarstolen. Det kommer att ske många gånger framöver eftersom
            det är ett stort och viktigt bolag och det är stora frågor som
            diskuteras. Jag är säker på att Vattenfalls kommande inriktning
            och framtid kommer att diskuteras i interpellationsdebatter, på
            frågestunder och annat.
          </note>
          <note>
            Jag återkommer till frågan om styrningen i nästa inlägg.
          </note>
          <note type="speaker">
            Anf. 43 ANN-CHARLOTTE HAMMAR JOHNSSON (M):
          </note>
          <note>
            Herr talman! Låt mig börja med Nuonaffären eftersom den kom upp.
            Under dåvarande regering begärdes papper ut på hur det gick till.
            Medierna hittade inte ett enda papper, och regeringen skulle lämna
            ut dem. Det betyder att det gjordes muntliga avtal före alliansregeringen.
          </note>
          <note>
            Man kan önska mer av processen, men det har tagits många steg
            framåt. Det har gått från muntliga avtal under regeringen Perssons
            tid till nya etiska och moraliska regler för detta.
          </note>
          <note>
            Mikael Damberg säger i sitt svar att han som företrädare för
            ägaren kommer att hålla sig noga informerad om processen för att
            förvalta den långsiktiga värdeutvecklingen så att den blir bästa
            möjliga och så att man når sina hållbarhetsmål.
          </note>
          <note>
            Vi hade en debatt den 27 augusti om ett annat bolag, Telia Sonera.
            Ministern avslutade då med att säga: ” Frågan om man ska vara
            kvar på eller lämna en marknad handlar ytterst om att hantera
            tillgångarna ansvarsfullt så att svenska folkets ti llgångar sköts
            på ett bra sätt.”
          </note>
          <note>
            Det är ju ett antal faktorer som ska tas i beaktande. Också Lars
            Hjälmered var inne på vad som händer i ett läge där man beslutar
            sig för att behålla kolkraften i Tyskland.
          </note>
          <note>
            Vattenfall har sedan 2010 ett uppdrag från riksdagen att affärsmässigt
            bedriva energiverksamhet på ett sådant sätt att bolaget leder
            utvecklingen mot miljömässigt hållbar energiproduktion. Det innebär
            att regeringen som ägare i sin styrning av Vattenfall inte ska
            vidta några åtgärder som strider mot det av riksdagen beslutade
            uppdraget att Vattenfall ska vara och agera affärsmässigt.
          </note>
          <note>
            Hur ser ministern och juristerna på att det kan uppkomma ett
            läge och en situation där man inte får sålt brunkolsverksamheten?
            Då behöver regeringen ta ställning till affärsmässigheten. Finns
            det något läge då man kan känna sig tvungen att behålla denna
            verksamhet?
          </note>
          <note type="speaker">
            Anf. 44 LARS HJÄLMERED (M):
          </note>
          <note>
            Herr talman! Jag tänkte ta fasta på ett par saker. Det första
            är att det är viktigt med en klok process. Statsrådet Damberg
            pekar på vikten av en strukturerad och bra process. Att det har
            skett uppskärpningar efter hand är klokt och bra.
          </note>
          <note>
            Det andra är att statsrådet Damberg som ansvarig för dessa frågor
            tecknar firma för hela regeringen och utgår från att det är det
            som gäller. Vi andra möter dock ibland nyanser i uppfattningen
            hos olika regeringsföreträdare om vad som är görligt och möjligt.
            Det är ljuset av det man ska se mina frågor.
          </note>
          <note>
            I mitt första inlägg ställde jag tre konkreta frågor. Den första
            var om statsrådet Damberg anser att riksdagen måste vara med och
            fatta ett beslut. Jag tolkar svaret som ett nej enligt den bedömningen
            han och regeringen gör just nu.
          </note>
          <note>
            Den andra frågan var om man tänker förankra detta på ett klokt
            sätt både informellt och formellt, via riksdagens näringsutskott
            och på andra sätt. Det antyder statsrådet att man ska.
          </note>
          <note>
            Kvar är den tredje och avslutande frågan jag skulle vilja hänga
            upp detta på. I debatten har det förts fram från regeringsföreträdare
            att även om regeringen skulle önska att man behöll den tyska brunkolsverksamheten
            i Vattenfalls regi kan man inte göra det på grund av att uppdraget
            som Vattenfall har som det har fattats beslut om i riksdagen omöjliggör
            detta.
          </note>
          <note>
            Det är detta jag lite ifrågasätter. Regeringen kan byta ut styrelseledamöter.
            Den skulle från ägarenheten på Näringsdepartementet kunna ge direktiv
            eller fatta ett beslut på en extra bolagsstämma. Den skulle till
            exempel kunna säga att Vattenfall ska bedriva tysk brunkolsverksamhet.
          </note>
          <note>
            Jag vill därför upprepa frågan. Anser statsrådet Damberg att
            om regeringen skulle önska och vilja, kan man då besluta sig för
            att behålla Vattenfall ska ha i uppdrag att behålla den tyska
            brunkolsverksamheten?
          </note>
          <note type="speaker">
            Anf. 45 Närings- och innovationsminister MIKAEL DAMBERG (S):
          </note>
          <note>
            Herr talman! Detta är lite som ett teoretiskt experiment. Vi
            leker med alla olika möjliga utfall, och så ska vi tala om vad
            vi kan göra och inte göra. Det är en juridisk övning som jag tror
            att det är en utmaning för åhörarna att hänga med i.
          </note>
          <note>
            Det första är att regeringen måste gå till riksdagen om vi ska
            ändra uppdraget för Vattenfall. Det betyder att vi måste gå till
            riksdagen om vi bestämmer oss för att styra Vattenfall i en riktning
            som inte är affärsmässig.
          </note>
          <note>
            Kan vi i dag veta att Vattenfalls styrelse inte efter den processen
            bestämmer sig för: Det finns ingen köpare, vi behåller kolkraften?
            Det är klart att det kan hända. Vattenfalls styrelse kanske får
            ett så dåligt bud att den bestämmer sig för: Vi behåller kolkraften.
          </note>
          <note>
            Det är inte en fråga på bordet över huvud taget. Moderaterna
            ställer frågan, och antyder: Kan regeringen styra bolaget på ett
            sätt som inte är i enlighet med riksdagens uppdrag? Nej, det kan
            vi inte göra.
          </note>
          <note>
            Går det att förena affärsmässighet med hållbarhet? Ja, det går
            att göra. Det går att jobba klokt med investeringar för mer av
            förnybart. Vi har försökt att stärka kompetensen i styrelsen för
            Vattenfall med två ytterligare styrelseledamöter som har en väldig
            kompetens inte minst i hållbarhetsfrågorna.
          </note>
          <note>
            Vi ser att energimarknaden har förändrats väldigt mycket. Vi
            vill att bolaget ska vara ledande i omställningen av energisystemet.
            Vi vill att man ska gå mot 100 procent förnybar energi. Med den
            strategin för ögonen måste man ha kompetens i bolaget, kunna göra
            kloka avvägningar och kunna se vad som är bäst för bolaget på
            lång sikt.
          </note>
          <note>
            Skulle det vara så att en regering bestämmer sig för att styra
            bolaget på ett sätt som inte är i enlighet med riksdagens beslutade
            uppdrag måste den gå till riksdagen. Det är vad jag har försökt
            svara vid flera upprepade tillfällen.
          </note>
          <note type="speaker">
            Anf. 46 ANN-CHARLOTTE HAMMAR JOHNSSON (M):
          </note>
          <note>
            Herr talman! Tack, ministern. Ministern började med att säga
            nej till att gå till riksdagen här och nu. Så tolkade i varje
            fall jag och Lars Hjälmered det.
          </note>
          <note>
            Sedan har man detta med affären och omvärlden. Jag glömde i mitt
            förra anförande att säga detta om Nuon . Det hände saker och ting
            på världsmarknaden som gjorde att gaspriser blev helt annorlunda.
          </note>
          <note>
            Nu ser man olika möjligheter. Det kan tänkas att man kan kalla
            det för att leka med olika teorier. Men man måste ändå ta hänsyn
            till och fundera på: A händer eller A inte händer blir det B.
            Om inte B händer blir det C. Sådana kalkyler måste man göra som
            en regering och även som ett bolag.
          </note>
          <note>
            Jag kommer till riksdagen om det blir ett dåligt bud, säger ministern.
            När är det ett dåligt bud, kan man fråga sig? Det kan vi igen
            spekulera i. Regeringen har inom ramen för sin affärsmässighet
            möjlighet att säga saker och ting, tänker jag. Den kan säga: Ni
            ska göra detta utifrån aspekten att man antingen får ett för lågt
            pris eller är tvungen att behålla en verksamhet.
          </note>
          <note>
            Vad är er önskan? Vad vill ni göra? Hur tänker ni om detta?
          </note>
          <note type="speaker">
            Anf. 47 Närings- och innovationsminister MIKAEL DAMBERG (S):
          </note>
          <note>
            Herr talman! Jag märker att jag inte är tillräckligt tydlig i
            mina svar eftersom de frågor jag får fortfarande inte riktigt
            speglar det jag försöker säga.
          </note>
          <note>
            Det jag säger är att brunkolen är en del av Vattenfalls verksamhet
            i dag, eller hur? Det gör att inom ramen för det uppdrag som Vattenfall
            har i dag är det inte per automatik så att om Vattenfalls styrelse
            inte hittar en köpar e och det inte blir en affär måste vi gå
            till riksdagen och ändra uppdraget för Vattenfall, nej.
          </note>
          <note>
            Det är på annat sätt om regeringen på egen hand skulle bestämma:
            Vi frångår affärsmässigheten i Vattenfall. Vi vill att ni bara
            sysslar med solceller i framtiden, därför att vi tycker att det
            är politiskt korrekt att bara jobba med solceller. Då skulle Vattenfalls
            styrelse kunna hävda: Det är inte affärsmässigt. Den skulle kunna
            säga till oss: Det är inte korrekt, för det är inte vårt uppdrag.
            Det blir då en diskussion. Har vi i regeringen överträtt våra
            befogenheter som ägare och representant för ägaren?
          </note>
          <note>
            Det handlar om när vi måste ändra i nriktningen på uppdraget
            och ge tydliga direktiv att de ska frångå affärsmässigheten. Det
            gäller sådana lägen. Det har förekommit diskussioner om att vi
            skulle ge bort tillgångarna. Våra jurister gör bedömningen att
            vi inte kan ge bort statens tillgångar utan att frångå affärsmässigheten.
          </note>
          <note>
            Däremot finns det stora möjligheter inom ramen för ett affärsmässigt
            uppdrag för Vattenfall att göra kloka framtidsinvesteringar för
            100 procent förnybara energikällor. Vattenfall säger både till
            näringsutskottet och till mig när jag träffar dem: Våra nya investeringar
            är till 100 procent inom förnybara energikällor. Det är så vi
            vill positionera bolaget framöver. Det är så vi ser att framtidens
            marknad påverkar och där vi har störst möjligheter att nå avkastning
            i framtiden.
          </note>
          <note>
            Det går att förena politiska uppfattningar och målsättningar
            för verksamheten inom ramen för affärsmässigheten. Vill vi frångå
            det måste vi gå till riksdagen, inte annars.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2015/16:54 om Swedavias miljöarbete
            och klimatpåverkan
          </note>
          <note type="speaker">
            Anf. 48 Närings- och innovationsminister MIKAEL DAMBERG (S):
          </note>
          <note>
            Herr talman! Anders Åkesson har frågat mig dels hur jag avser
            att verka för att minska marktransporternas andel av Swedavias
            klimatpåverkan i allmänhet, och för Arlanda flygplats i synnerhet,
            dels hur jag avser att agera för att klargöra den statligt konstruerade
            incitamentskonflikten för Swedavia som innebär att ekonomi och
            miljö ställs mot varandra.
          </note>
          <note>
            Swedavia AB ska enligt bolagsordningen äga, driva och utveckla
            de tio flygplatser som utgör det nationella basutbudet i Sverige.
            Dessutom har riksdagen gett Swedavia ett särskilt samhällsuppdrag,
            nämligen att bidra till att de transportpolitiska målen uppnås.
            Det övergripande transportpolitiska målet är att säkerställa en
            samhällsekonomiskt effektiv och långsiktigt hållbar transportförsörjning
            för medborgarna och näringslivet i hela landet. Det finns även
            ett funktionsmål och ett hänsynsmål som bland annat tar upp aspekterna
            tillgänglighet respektive säkerhet, miljö och hälsa.
          </note>
          <note>
            Som ett av bolagets hänsynsmål mäts och redovisas koldioxidavtryck
            för bolagets flygplatser fördelat på egen verksamhet, flygtrafik
            samt marktransporter till och från respektive flygplats.
          </note>
          <note>
            En viktig utmaning för regeringen och bolaget är att minska koldioxidutsläppen
            från alla vägtransporter till och från Arlanda och andra flygplatser.
            Därför fortsätter regeringen att arbeta för att göra det attraktivt
            och enkelt att åka kollektivt till landets flygplatser.
          </note>
          <note>
            Det går i dag att åka snabbtåg, fjärrtåg och pendeltåg till Arlanda
            flygplats. Från 2009 till sista kvartalet 2014 ökade andelen kollektivt
            resande från 45 till 50 procent.
          </note>
          <note>
            I enlighet med regeringens krav har Swedavias styrelse fastställt
            strategiska hållbarhetsmål, varav ett är att under 2020 nå nollutsläpp
            av fossila koldioxidutsläpp från den egna verksamheten. För närvarande
            minskar utsläppen snabbare än bolagets egen plan, och de tio av
            Swedavias flygplatser som ingår i det nationella basutbudet är
            certifierade på den högsta nivån av Airport Carbon Accreditation
            (ACA), en internationell standard för flygplatsers klimatarbete.
          </note>
          <note>
            Jag kan konstatera att Swedavia arbetar aktivt för att minska
            klimatpåverkan kopplad till flygplatser.
          </note>
          <note type="speaker">
            Anf. 49 ANDERS ÅKESSON (C):
          </note>
          <note>
            Herr talman! Tack för svaret, Mikael Damberg! I min interpellation
            tar jag främst upp risken med den konflikt jag anser finnas mellan
            incitament för det statliga bolaget Swedavia . Det gäller att
            minska klimatpåverkan. Jag dela r ministerns uppfattning att bolaget
            gör det på många olika sätt. Men det gäller samtidigt att tjäna
            pengar. Det gäller alltså konflikten mellan miljömål och att vara
            ett lönsamt och välskött statligt bolag.
          </note>
          <note>
            I Swedavias uppdrag från staten ingår att driva verksamheten
            affärsmässigt. Samtidigt ska bolaget kontinuerligt minska sitt
            eget miljöavtryck och bidra till en minskning totalt sett av hela
            flygbranschens miljöpåverkan. Den största utsläppsposten kommer
            från själva flygverksamheten om vi talar om koldioxid.
          </note>
          <note>
            Men även marktransporterna till och från en flygplats står för
            en betydande del av flygplatsens totala miljöpåverkan. I fallet
            Arlanda, landets största flygplats, genererade marktransporterna
            till och från Arlanda utsläpp motsvarande 110 000 ton koldioxid
            förra året. Det utgör drygt 40 procent av flygplatsens totala
            utsläpp.
          </note>
          <note>
            Herr talman! I fallet Arlanda är marktransporterna alltså en
            nästan lika stor utmaning som kärnverksamheten flyg i fråga om
            klimatbelastning.
          </note>
          <note>
            I fallet Arlanda finns det, precis som ministern påpekar, goda
            förutsättningar att både med tåg och buss som resenär kollektivt
            ta sig från och till flygplatsen framför att använda bilen. Egentligen
            är förutsättningarna lysande i Arlandas fall att klara det klimatåtagande
            man har gjort och även den nollpåverkan man har föresatt sig.
          </note>
          <note>
            Men så var det detta med risken för incitamentkonflikt i det
            uppdrag som vi har givit det statliga Swedavia . Det handlar om
            intäkterna från Arlandas parkeringar, som ägs av Swedavia . De
            är en viktig intäkt i verksamheten. Välfyllda parkeringar riskerar
            att stå emot miljömässiga vinster med en minskad biltrafik till
            och från Arlanda, statsrådet.
          </note>
          <note>
            Jag anser att vi som ägare till Swedavia behöver reda ut prioriteringarna
            för bolaget. Annars riskerar vi en situation där en resenär som
            kommer med kollektivtrafik till Arlanda är pekuniärt mindre värd
            än en resenär som kör bil själv till flygplatsen.
          </note>
          <note>
            Därför vill jag upprepa mina initiala frågor till statsrådet:
            Hur avser statsrådet att verka för att minska marktransportens
            andel av Swedavias klimatpåverkan i allmänhet och för Arlanda
            flygplats i synnerhet? Kan statsrådet särskilt fördjupa svaret
            på fråga 2: Hur avser statsrådet att agera för att undanröja risken
            för en incitamentkonflikt där ekonomi och miljö ställs mot varandra
            för bolaget Swedavia ?
          </note>
          <note type="speaker">
            Anf. 50 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Anders Åkesson eftersom han ger mig tillfälle
            att berömma ett statligt bolag. Jag tycker att Swedavia jobbar
            hårt med sitt hållbarhetsarbete. Swedavia jobbar i dag med ett
            klimatarbete utmed hela resan – från ökad kollektivtrafik vid
            flygplatserna till förnybara flygbränslen och med målet om nollutsläpp
            från den egna verksamheten till 2020. Det är ambitiöst, och det
            är också en av orsakerna till att samtliga flygplatser ingår och
            är ackrediterade på högsta miljömässiga nivå internationellt.
            Detta är ovanligt; det finns inte så många flygplatser globalt
            sett som kommer upp i den standard som Swedavias flygplatser befinner
            sig på i dag.
          </note>
          <note>
            Jag ska svara på parkeringsfrågan alldeles snart, men jag vill
            först säga någonting om det som man gör i dag med den egna verksamheten
            och som är imponerande. I dag svarar Swedavias fordonsflotta –
            fordon som röjer landningsbanor med mera så att trafiken kan fungera
            – för 92 procent av koncernens kvarvarande utsläpp av fossilt
            koldioxidutsläpp. Som ett led i detta byter nu Swedavia ut samtliga
            snöröjningsfordon mot biobränsledrivna motsvarigheter. Det är
            ett unikt exempel internationellt sett där Swedavia verkligen
            är ledande och gör detta tidigare än många andra.
          </note>
          <note>
            Swedavia har också under många år jobbat målmedvetet för att
            se till att inte minst kollektivtrafiken till Arlanda fungerar
            bättre. I dag finns flera olika möjligheter att ta sig till Arlanda
            också kollektivt, inte minst med tåg och pendeltåg som har öppnat
            nya möjligheter att resa till Arlanda utan att släppa ut koldioxid
            på det sätt som har varit fallet tidigare. Jag tycker att det
            är en positiv utveckling, och det går åt rätt håll.
          </note>
          <note>
            En annan sak jag ska säga gäller taxibilarna, där Swedavia har
            valt att styra taxiverksamheten på ett sådant sätt att miljöbilar
            premieras vid Arlanda. Dessutom sker inget avgiftsuttag gentemot
            busstrafiken, vilket gör att den typen av trafik gynnas ekonomiskt.
            Flygplatsen har vunnit pris internationellt för detta arbete med
            att öka kollektivresandet. Tåget har tagit marknadsandelar och
            skapat en positiv utveckling över åren.
          </note>
          <note>
            När det gäller parkeringsfrågan finns det såklart många som i
            dag åker bil till Arlanda och ställer bilen där. I dag är därför
            priset på parkering vid flygplatsen i paritet med den i Stockholms
            innerstad. Det är ett medvetet val man har gjort från Swedavias
            sida att ha en hög parkeringsavgift på Arlanda. Man vill att det
            alltid ska vara de kollektiva valmöjligheterna att åka till Arlanda
            flygplats som är billigare.
          </note>
          <note>
            På alla dessa områden skulle jag vilja säga att Swedavia jobbar
            målmedvetet med en strategi som handlar om att man vill ställa
            om verksamheten i hållbar riktning. Frågan om kollektivt resande
            till och från Arlanda är definitivt en av nyckelfaktorerna för
            att Swedavia ska nå sina egna miljömål.
          </note>
          <note type="speaker">
            Anf. 51 ANDERS ÅKESSON (C):
          </note>
          <note>
            Herr talman! Jag tackar än en gång Mikael Damberg för svaret.
            I grunden är det egentligen inga problem med vare sig bil eller
            flyg; det är deras utsläpp och miljöpåverkan som är bekymret.
            Jag tror att vi båda är älskare av flyg som ett rationellt färdmedel
            i fråga om att övervinna långa avstånd. Jag delar statsrådets
            uppfattning att Swedavia är ett duktigt bolag och att flyget som
            transportslag generellt sett har goda förutsättningar att ställa
            om och minska sin miljöpåverkan. Det är vi helt överens om, statsrådet.
            Vi är som sagt båda flygvänner.
          </note>
          <note>
            Jag vill dock upprepa frågan om det incitament som vi från ägarsidan
            har skapat gentemot Swedavia . Det är riktigt att parkeringspriserna
            ute på Arlanda är i paritet med dem i Stockholms innerstad. Men
            just nu rabatterar man dem med 70 procent, och det signalerar
            trots allt någonting annat.
          </note>
          <note>
            Jag upprepar grunden till min interpellation och grunden för
            frågeställningen: den konflikt som Swedavia rimligen upplever
            mellan att minska klimatpåverkan med biobränsledrivna snöröjningsfordon
            etcetera och samtidigt tjäna pengar, där intäkterna från Arlandas
            parkeringar som ägs av Swedavia är viktiga i verksamheten. Välfyllda
            parkeringar riskerar att stå emot miljömässiga vinster. En flygpassagerare
            som anländer med bil blir mer värd affärsmässigt för Swedavia
            än en som nyttjar det förträffliga kollektivtrafiksystem som vi
            gemensamt har skapat med tåg och buss till och från Arlanda.
          </note>
          <note>
            Jag vill upprepa frågan om intressekonflikten i de incitament
            vi har givit bolaget.
          </note>
          <note type="speaker">
            Anf. 52 Närings- och innovationsminister MIKAEL DAMBERG (S):
          </note>
          <note>
            Herr talman! Frågan om konflikten kan man beskriva på många sätt.
            På ett större plan brukar den diskuteras i miljöpolitiken i stort.
            Finns det en konflikt mellan ekonomisk tillväxt och miljöpolitik?
            Det finns de som hävdar att det alltid finns en konflikt och att
            det är omöjligt att få en ekonomisk utveckling när man gör större
            miljöinvesteringar. Sverige har visat över historien att vi har
            kunnat reducera koldioxidutsläppen samtidigt som vi har haft en
            ekonomisk tillväxt i ekonomin. Det är inte så många utvecklade
            ekonomier som har lyckats med det som Sverige har gjort.
          </note>
          <note>
            Det är otroligt viktigt att Swedavia är ett ekonomiskt lönsamt
            bolag. Detta är ett bolag som jobbar på en marknad och som också
            bedriver en internationellt konkurrenskraftig verksamhet, inte
            minst för att få direktlinjer till Sverige, i en skarp tävlan
            med Köpenhamn, Oslo och Helsingfors för att bedriva en verksamhet
            som är attraktiv för flygbolagen att flyga på. Det finns alltså
            en affärsmässighet i grunden.
          </note>
          <note>
            Jag måste säga att Swedavia jobbar väldigt målmedvetet med sina
            hållbarhetsmål. De har en strategi där ett av de mål som bolaget
            har uttalat är att det ska vara billigare att välja kollektiva
            färdmedel än att ta bilen till Arlanda. Jag vet att Swedavia har
            haft en del kreativa upplägg för detta. Man ville ett tag införa
            biltullar, men enligt gällande lagstiftning är det som vi vet
            inte möjligt för dem att införa separata biltullar där. Swedavia
            har alltså försökt på olika sätt att styra trafiken.
          </note>
          <note>
            Det finns en konflikt till. Nu är vi väldigt mycket inne på detaljer,
            men när man får läsa på inför en debatt lär man sig alltid nya
            saker: En alltför hög prisnivå på parkeringen innebär att andelen
            resande som blir hämtade och lämnade på Arlanda av privatbilister
            ökar dessutom. I dag är det 16 procent av resandet till och från
            Arlanda som sker med hjälp av andra bilar. Då gäller det att få
            hela systemet att fungera så att det kollektiva resandet blir
            billigare än det privata resandet och att man stimulerar det på
            olika sätt.
          </note>
          <note>
            Jag känner att med den fart som Swedavia har på miljöarbetet
            och för att minska koldioxidutsläppen har jag än så länge inte
            sett en överhängande risk för att de här frågorna kommer i stor
            konflikt med varandra. Men det är klart att man alltid får vara
            vaksam, för det finns inte pengar till allt och man måste göra
            ekonomiska avvägningar. Men min bild av Swedavias verksamhet är
            att man prioriterar de här frågorna högt och att det är en del
            av den profil man vill att inte minst Arlanda ska ha som en flygplats
            som ligger i framkant när det gäller att ta hållbarhetsfrågorna
            på allvar.
          </note>
          <note type="speaker">
            Anf. 53 ANDERS ÅKESSON (C):
          </note>
          <note>
            Herr talman! I grunden är vi helt överens om att det är möjligt
            och till och med nödvändigt att förena ekonomisk tillväxt med
            miljöhänsyn, därför att ekonomisk tillväxt nästan alltid baseras
            på ekonomiska, miljömässiga och sociala hänsyn. Det är precis
            det vi talar om, och allt annat är egentligen inte hållbar tillväxt.
            Men det förutsätter i sin tur att man ger verksamheten man bedriver
            rätt incitament där det är möjligt att förena tillväxten under
            de tre hållbarhetskriterierna. Då framstår i mina ögon uppdraget
            s om vi har gett Swedavia att ta miljömässiga hänsyn och samtidig
            t vara synnerligen affärsmässigt avseende sin parkeringsverksamhet
            möjligen som svårup pfyllt. Jag känner delaktighet i det, eftersom
            jag vet att det inte är något nytt uppdrag som har givits .
          </note>
          <note>
            Herr talman! Efter den här debatten där statsrådet givits anledning
            och tillfälle att ytterligare fördjupa sig i frågan känner jag
            mycket stor förtröstan i att statsrådet kommer att följa frågan
            på ett mycket intresserat sätt och säkert också bejaka både kreativa
            och kloka lösningar för Swedavia , som jag i grunden tycker är
            ett bra bolag.
          </note>
          <note type="speaker">
            Anf. 54 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill avsluta med att tacka Anders Åkesson för
            den här interpellationen som har gett mig ny kunskap i ärendet.
            Jag är helt övertygad om att vi båda kommer att följa Swedavias
            arbete på det här området.
          </note>
          <note>
            När jag ställer frågor till Swedavia är de tydliga med att de
            har den här inriktningen. Man vill öka inte minst kollektivresornas
            andel av resorna till och från Arlanda, och man vill se Arlanda
            som ett ännu starkare nav för inte minst spårbunden trafik, för
            det är långsiktigt väldigt bra för flygplatsen.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2015/16:64 om det statliga riskkapitalet
            och Inlandsinnovation
          </note>
          <note type="speaker">
            Anf. 55 Närings- och innovationsminister MIKAEL DAMBERG (S):
          </note>
          <note>
            Herr talman! Helena Lindahl har frågat mig, mot bakgrund av Finansieringsutredningens
            förslag, hur detta tillgodoser riskkapital i hela landet och om
            jag stöder utredningens förslag att bolaget Inlandsinnovation
            ska upphöra samt hur jag ser på att underfonder i den nya strukturen
            kan vara geografiskt inriktade.
          </note>
          <note>
            Inledningsvis vill jag säga att det finns ett mycket starkt stöd
            för den förändringsinriktning som föreslås i utredningen. Såväl
            flertalet remissinstanser som Riksrevisionen står bakom principen
            att minska inlåsning av det statliga riskkapitalet i långsiktigt
            definierade investeringsmandat för att på så sätt öka flexibiliteten,
            nyttjandegraden och behovsanpassningen i systemet.
          </note>
          <note>
            I budgetpropositionen för 2016 har regeringen uttalat att strukturförändringar
            genomförs i enlighet med utredningens förslag, att ett statligt
            nationellt fond-i-fond-bolag bildas och att Inlandsinnovation
            AB och Fouriertransform AB inordnas i det nya bolaget. Mer detaljerade
            förslag kring hur etableringen ska ske och hur dessa organisationer
            kommer att omhändertas i den nya strukturen kommer vi att återkomma
            till riksdagen med. En självklar utgångspunkt är att befintliga
            innehav kommer att omhändertas och utvecklas på ett ansvarsfullt
            sätt inom ramen för den nya strukturen.
          </note>
          <note>
            När det gäller den föreslagna nya strukturen har jag mött en
            oro för att utbudet av riskkapital för företag i norra Sverige
            kommer att minska. Detta är en oro och ett perspektiv vi tar på
            största allvar. Men det är min absoluta uppfattning att finansieringsmöjligheterna
            totalt sett för företag i regionen inte ska försämras vid genomförandet
            av förslagen från Finansieringsutredningen.
          </note>
          <note>
            Riskkapitalinvesteringar kommer att göras i regionen även inom
            ramen för det nya nationella bolaget. Dessutom kommer utbudet
            av riskkapital i norra Sverige att stärkas i den nya programperioden
            med EU:s regionala utvecklingsfond.
          </note>
          <note>
            Vidare är det viktigt att se förslaget i sitt sammanhang. Regeringen
            har en ambitiös reformagenda med flera olika åtgärder med syfte
            att stärka finansieringsmöjligheterna för små och medelstora företag
            i hela landet. Flera av de satsningar som aviseras i budgetpropositionen
            innebär förbättringar, inte minst för företag i norra Sverige.
            Regeringen avser bland annat att se över möjligheterna att, i
            enlighet med utredningens förslag, inrätta ett lånegarantiinstrument
            för att öka bankutlåningen till små och medelstora företag. Bankernas
            möjligheter att låna ut till företag med låga säkerhetsmassor
            förväntas då att öka.
          </note>
          <note>
            Kärnan i förslaget om en ny struktur och ett nytt arbetssätt
            är att ta bort permanenta inlåsningar i investeringsmandat och
            att arbeta genom privata investerare för att säkerställa god investeringskompetens
            och uppväxling av statliga medel. På så vis skapar vi möjligheter
            till fl exibilitet och behovsanpassning och bidrar till ökade
            volymer riskvilligt kapital och till att stärka den privata marknaden
            och det finansiella ekosystemet – d etta till förmån för företag
            i behov av utvecklingskapital. Samtidigt ska det nya arbetssättet
            även fortsatt innebära inflytande över valet av investeringsområden
            utifrån de marknadskompletterande behov som bedöms finnas.
          </note>
          <note>
            För att nå våra högt ställda mål om sysselsättning och tillväxt
            krävs förbättrade utvecklingsförutsättningar. Detta är ett av
            flera förslag som syftar till att stärka finansieringsmöjligheterna
            för företag i hela vårt land.
          </note>
          <note type="speaker">
            Anf. 56 HELENA LINDAHL (C):
          </note>
          <note>
            Herr talman! Tack, näringsministern, för svaret! Norra Sverige,
            Värmland och Dalarna bidrar som ministern vet till en stor del
            av Sveriges ekonomi. I till exempel Norrland är det tusentals
            människor som jobbar med att producera järnmalm till broar och
            järnvägsräls och även till byggnader över hela världen. De flesta
            förstår nog att en växande gruvnäring har möjlighet att vända
            avveckling till utveckling. Självklart påverkar det lokalsamhällen
            genom nya företag och nya jobb. Bara Norrbottens län står ensamt
            för 90 procent av den producerade järnmalmen inom EU.
          </note>
          <note>
            Skogsnäringen är en annan viktig del av Sveriges basindustrier.
            Det många kanske inte vet är att skogsnäringen i vårt land är
            världens näst största exportör av skogsprodukter som pappersmassa,
            papper och sågade trävaror. Skogsnäringen är också den största
            producenten och konsumenten av biobränsle i Sverige.
          </note>
          <note>
            Vattenkraften står för nästan hälften av all produktion av elektricitet
            i Sverige. De största svenska vattenkraftverken finns i övre Norrland.
          </note>
          <note>
            I fjol omsatte turismen, som vi också kan se som en växande och
            stor basnäring, 268,5 miljarder kronor. Det bidrog naturligtvis
            till en stor del nya arbetstillfällen inte minst i norra Sverige,
            Värmland och Dalarna.
          </note>
          <note>
            Jag säger det här därför att jag vill påpeka att det skapas enorma
            värden i de här delarna av landet som också bidrar till landet
            Sveriges ekonomi. Det är därför som jag ser med oro på utredningen
            av det statliga riskkapitalet som föreslår att riskkapitalbolaget
            Inlandsinnovation ska försvinna.
          </note>
          <note>
            Bolaget kom i praktiken till för ungefär fyra år sedan och fick
            då 2 000 miljoner i portföljen för att man skulle bistå Norrlandslänen,
            Värmland och Dalarna med riskkapital, speciellt i expansiva skeden
            där större ekonomiska muskler skulle behövas. Områdena som jag
            pratar om är några av de mest sårbara delarna av landet när det
            gäller just riskkapital, så det var inte direkt en slump att medlen
            tillfördes den här fonden och etablerades i just de här områdena.
          </note>
          <note>
            När jag läser ministerns svar blir jag orolig, därför att ministern
            köper förslaget om att lägga ned Inlandsinnovation och att de
            här medlen, det vill säga 2 000 miljoner, ska smetas ut över landet.
            Ministern säger: ”Men det är min absoluta uppfattning att finansieringsmöjligheterna
            totalt sett för företag i regionen inte ska försämras vid genomförande
            av förslagen från Finansieringsutredningen.” Vad menar ministern
            med det här? Vad grundar ministern sitt antagande på när han så
            tydligt säger ”min absoluta uppfattning”? Nu förväntar jag mig
            att ministern förklarar och beskriver vad han menar och hur det
            kommer att bli.
          </note>
          <note type="speaker">
            Anf. 57 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Helena Lindahl, för interpellationen! Det
            här är en viktig fråga, eftersom det statliga riskkapitalets struktur
            och funktion har diskuterats i, tror jag, snart tio års tid. Det
            har kommit flera utvärderingar av det statliga riskkapitalet som
            har visat att det statliga riskkapitalet, på det sätt som det
            har varit organiserat tidigare, inte har gett tillräckligt stor
            utdelning och inte skapat den tillväxt som det var tänkt i de
            växande bolagen.
          </note>
          <note>
            En stor kritik har varit att det statliga riskkapitalet har gått
            in för sent, att man inte har jobbat tidigt där det inte finns
            något privat kapital och egentligen inte har bidragit till att
            få mer kapital. En hävstångseffekt på det statliga kapitalet kan
            ju uppstå ifall staten går in i sektorer eller områden där det
            privata kapitalet inte finns och ger incitament för privat kapital
            att komma dit. Då ökar mängden kapital.
          </note>
          <note>
            En av poängerna med hela fond-i-fond-systemet , som Finansieringsutredningen
            föreslår, är att staten aldrig går in ensam med pengar utan växlar
            upp kapitalmassan tillsammans med privat kapital. Det är en av
            delarna.
          </note>
          <note>
            En förklaring till att det statliga riskkapitalet har blivit
            lite ineffektivt, att det inte har jobbat på det sättet och att
            ganska mycket av det statliga kapitalet har varit inlåst, är att
            man har haft olika regionala men också områdesspecifika indelningar
            av kapitalet. Det har lett till att kapitalet inte har jobbat
            så mycket som det ska.
          </note>
          <note>
            Jag har uppfattat det som att det har funnits en bred politisk
            enighet i Sveriges riksdag om att vi måste försöka komma bort
            från det. Mer av det statliga kapitalet ska jobba snabbare och
            mer aktivt men också i tidigare faser och kunna växla upp privat
            kapital.
          </note>
          <note>
            När jag talar om den regionalpolitiska aspekten menar jag – jag
            har nämligen samma uppfattning som Helena Lindahl – att en av
            utmaningarna för Sverige är att skapa de bästa tillväxtmöjligheterna
            också för små och medelstora företag i hela landet.
          </note>
          <note>
            Runt om i Sverige har vi nämligen ett antal stora industrier
            som spelar väldigt stor roll. Och industrins tyngdpunkt ligger
            inte i storstäderna. Industrins tyngdpunkt ligger ute i Sverige
            och bidrar till tillväxten i vårt land, inte minst till vår export
            och energiförsörjning, som Helena var inne på tidigare.
          </note>
          <note>
            Men ett av förslagen i Finansieringsutredningen, som vi nu jobbar
            vidare med, handlar om hur vi ska få bankutlåningen till små och
            medelstora företag att öka. Sedan finanskrisen har små och medelstora
            företag, särskilt på landsbygden, fått svårare att få tag i kapital.
            Det handlar inte bara om riskkapital utan även om lånekapital.
          </note>
          <note>
            Utredningen har några förslag. Men vi tittar också på remissynpunkter
            som har kommit in när det gäller hur man kan jobba för att växla
            upp så att det blir mer utlåning till företag som behöver det,
            särskilt där tillgångsmassorna är osäkrare, framför allt på landsbygden
            där tillgångsmassorna inte är lika mycket värda.
          </note>
          <note>
            D emonstrationsanläggningsfond en som Finansieringsutredningen
            föreslår betyder absolut mest för bioenergiområdet. Den stora
            bromsen för utveckling av bioenergin, som betyder mycket för landsbygden,
            handlar om hur man får till de riktigt stora anläggningarna för
            att få volym och kunna pressa priset så att det blir konkurrenskraftigt.
          </note>
          <note>
            Förslaget om ängelinvesteringar , mikrofonden i förslaget, innebär
            att man slår samman kapital med regionalt kapital, där det kanske
            finns affärs ­ änglar. Jag har besökt dem i både Norrbotten och
            Umeå, där man har af ­ färsänglar. De går in, ofta ihop med en
            science park och andra, och stöder små och medelstora företag.
            Här kan staten gå in och matcha kapital, för att växla upp det.
          </note>
          <note>
            Flera olika delar i förslaget handlar alltså om att föra ut beslutanderätt
            men också kapital i hela Sverige. Det skulle gynna också norra
            Sverige.
          </note>
          <note type="speaker">
            Anf. 58 HELENA LINDAHL (C):
          </note>
          <note>
            Herr talman! Tack för svaret, ministern!
          </note>
          <note>
            Många saker i utredningen som du räknar upp är väldigt bra. Jag
            är alltså inte kritisk till hela utredningen. Det jag är kritisk
            till är att man tar de 2 miljarderna från ett bolag som nu har
            börjat verka och som gör skillnad i de delarna av landet.
          </note>
          <note>
            Inlandsinnovation kom till på grund av att vi inte har tillräckligt
            med riskkapitalister i de områdena. Att riskkapitalister ska gå
            in och växla upp statens inflöde av medel är jättebra. Det fungerar
            säkert i vissa delar av landet, kanske i Umeå. Men det fungerar
            inte i alla områden – hur fint det än låter.
          </note>
          <note>
            När det gäller slantarna från EU:s regionala utvecklingsfond,
            som ministern också nämnde och som ministern tyckte var ett bra
            tillskott till de delarna av landet, ringde jag och kollade med
            Tillväxtverket. Det är redan befintliga pengar som finns i budgeten.
            Skillnaden är bara att de är öronmärkta för det här ändamålet.
            Sedan växlas det upp med pengar från Almi, lite från länsstyrelserna
            och från regionerna. Och dessutom går det privata kapitalet in.
          </note>
          <note>
            I snitt handlar det om 15–20 miljoner per år, per län i de berörda
            områdena. Det är inte jättemycket pengar, skulle jag vilja säga.
            Allt är såklart välkommet, men man kan knappast säga att det är
            någon storsatsning.
          </note>
          <note>
            Statens egen myndighet, Tillväxtanalys, säger att 80 procent
            av allt riskkapital hamnar i de större städerna, varav 50 procent
            i Stockholm. Min kritik är därför att det är anmärkningsvärt att
            en geografisk aspekt inte nämns med ett enda ord i utredningen.
            I ärlighetens namn visar det på okunskapen om förhållandena i
            vårt avlånga land. Man kan inte använda samma insatser över hela
            landet. Jag vet det eftersom jag lever och verkar i ett av de
            områdena. Jag lever och verkar i ett område där banken inte ens
            tar emot pengar.
          </note>
          <note>
            Förutsättningarna ser alltså lite annorlunda ut i de större städerna
            i Sverige än på landsbygden, i till exempel Dalarna eller Västerbotten.
          </note>
          <note>
            Jag har också en kort kommentar om att en del andra bitar som
            ministern hänvisade till skulle stärka företagsamheten i den delen
            av landet. Jag kan inte låta bli att nämna skattehöjningarna som
            också drabbar företagarna – ministern vet att oppositionen är
            kritisk till skattehöjningarna. I och med den kommande budgeten
            får företagarna närmare 30 miljarder i skattehöjningar, även under
            kommande år. Det är såklart en belastning, i kombination med till
            exempel höjda skatter på bensin och diesel. Och som grädde på
            moset försvinner riskkapital på 2 miljarder.
          </note>
          <note>
            Det är precis så det är. 2 miljarder försvinner för de här områdena.
            Och det vi får tillbaka i rena pengar är en spottstyver, en bråkdel.
            Det kan man faktiskt inte hurra för.
          </note>
          <note type="speaker">
            Anf. 59 ANDERS AHLGREN (C):
          </note>
          <note>
            Herr talman! Jag ska förstärka en del av det min kollega har
            tagit upp. Debatten handlar om tillgången på riskkapital till
            ett av Sveriges absolut viktigaste ekonomiska områden.
          </note>
          <note>
            I dessa sju län – från Dalarna och Värmland norrut, de områden
            som Inlandsinnovation omfattar – tar man till stor del sin utgångspunkt
            i skogen, malmen, energin och besöksnäringen. Men i mitt eget
            hemlän Dalarna finns också stor, tung bas- och exportindustri.
            Nu lämnar man det området genom att säga att man ska lösa det
            på ett annat sätt.
          </note>
          <note>
            Vi talar om ett ställe i Sverige som används på ett mycket bra
            sätt för att stärka Sveriges långsiktiga utveckling. Det är ett
            närande område som tillför mycket pengar till den svenska nationalprodukten
            .
          </note>
          <note>
            På ett ställe i svaret säger statsrådet: ”Men det är min absoluta
            uppfattning att finansieringsmöjligheterna totalt sett för företag
            i regionen inte ska försämras vid genomförandet av förslagen från
            Finansieringsutredningen.” Det vore intressant med en längre utläggning
            om hur det ska gå till. I svaret gör ministern mer av en analys
            av läget. Svaret är riktigt intressant.
          </note>
          <note>
            Ministern sa också: ”Dessutom kommer utbudet av riskkapital i
            norra Sverige att stärkas i den nya programperioden med EU:s regionala
            utveck ­ lingsfond.”
          </note>
          <note>
            Jag tittade då på det pressmeddelande som gick ut i veckan om
            just Tillväxtverkets anslag till de olika länen när det gäller
            det här. Jag funderade på hur det är möjligt att förvandla gamla,
            befintliga anslag till nya.
          </note>
          <note>
            I pressmeddelandet står det: ” Som en följd av regeringens tidigare
            beslut om åtta regionala strukturfondsprogram så har nu Tillväxtverket
            fattat beslut om en riskkapitalsatsning i Norra Mellansverige
            för perioden fram till 2020 . – – – Kapital för utveckling och
            expansion av små företag är centralt för förnyelse i det svenska
            näringslivet. Därför är det glädjande att en ny riskkapitalfond
            i Gävleborg, Dalarna och Värmland kommer att förse fler företag
            med kapital under de kommande åren. Detta är en ny kraftfull förstärkning
            av tillgången till riskvillig finansiering i Norra Mellansverige
            som tillsammans med privat medfinansiering kommer att bidra till
            utveckling av expansiva företag, säger Mikael Damberg. ”
          </note>
          <note>
            Det säger alltså Mikael Damberg som också har föreslagit en nedläggning
            av den förra regeringens statliga riskkapitalbolag Inlandsinnovation
            med ett kapital på 2,5 miljarder.
          </note>
          <note>
            Dessa medel finns ju redan sedan förra EU-perioden. Dalarna och
            Gävleborg, till exempel, fick 88 miljoner. Hela Sverige fick 1,3
            miljarder. Då ber jag näringsministern förklara hur han i sitt
            eget pressmeddelande kan säga att detta ”är en ny förstärkning
            av tillgång till riskvillig finansiering”.
          </note>
          <note type="speaker">
            Anf. 60 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag säga att för norra Sverige, och framför
            allt för de delar av Sverige där det har varit svårt att få tag
            i kapital för växande företag, är fokuset bara på riskkapital
            delvis felaktigt. Det är inte bara riskkapital som är intressant.
            Det är viktigt att ha det perspektivet framför sig, inte minst
            för de företagare som inte har fastigheter och andra tillgångar
            som har ett stort värde. De har sedan finanskrisen haft ännu sämre
            möjligheter. Affärsbankerna jobbar nu på ett annat sätt och har
            lämnat delar av Sverige. Det gör också att det har blivit svårare
            att få tag i kapital.
          </note>
          <note>
            Jag vill gärna höra Centerpartiets uppfattning: Är det intressant
            med kreditgarantiförslagen i Finansieringsutredningen? Det är
            ett annat sätt att attrahera kapital av en annan sort som jag
            menar har absolut störst betydelse på landsbygden i Sverige. Det
            är en ganska stor del av Finansieringsutredningens förslag. Det
            har kommit in synpunkter på hur man ska utforma det och hur det
            ska organiseras, men principiellt är det nog rätt att flytta en
            del fokus från att bara handla om riskkapital till att också handla
            om kreditgarantier för att utveckla näringslivet i hela Sverige.
          </note>
          <note>
            Man kan inte både ha kakan och äta upp den. Tycker man att det
            är bra med kreditgarantier och vill finansiera sådana insatser
            i hela Sverige, som betyder mest i de delar där det är svårt att
            få garantier i dag, då måste man finansiera detta. Vill man att
            det ska komma till en demonstrationsanläggningsfond – jag har
            uppfattat att skogsindustrin är en av de varmaste förespråkarna
            för det, därför att man ser att hela bioenergi- och bioekonomiperspektivet
            kommer att kräva stora investeringar i anläggningar som i dag
            är för dyra och för svåra att få finansiering för – då måste man
            orka med att leverera de förslagen.
          </note>
          <note>
            Jag mottar gärna Centerpartiets eller andra partiers åsikter
            i det här arbetet. Regeringen har lagt fast en principiell hållning
            som innebär att vi måste lösgöra mer av kapitalet för att få det
            att jobba i de faser där det inte fungerar i dag. Vi har som ambition
            att inte bara tala om riskkapital, utan vi talar också om kreditgarantier.
            Det är en fråga av regionalpolitiskt stor betydelse. Men om Centerpartiet
            har kreativa och konstruktiva ingångar i den här diskussionen
            är jag beredd att lyssna på dem i den fortsatta processen.
          </note>
          <note>
            Det blir lite slarvigt när man säger att alla pengar tas någonstans
            ifrån och försvinner någonstans ifrån, för då måste man säga nej
            till alla förslag som handlar om att också utveckla verksamheten.
            Jag hoppas inte att Centerpartiet tycker det.
          </note>
          <note>
            Den andra slängen som jag fick handlade om skatter. Jag kan bara
            avslutningsvis konstatera att Centerpartiet är det enda borgerliga
            partiet som håller fast vid de skattesänkningar som kostade runt
            110 miljarder kronor under den borgerliga regeringsperioden. Det
            gällde sänkta skatter på arbetsgivaravgifter för unga. Trots att
            de genomfördes och kostade 110 miljarder kronor sänkte de inte
            ungdomsarbetslösheten. Alla andra borgerliga partier har steg
            för steg i sina budgetförslag övergivit den här modellen. Det
            är ett slöseri med skattepengar, det är bättre att använda dem
            på annat sätt för att bekämpa ungdomsarbetslösheten, och det är
            det som regeringen gör.
          </note>
          <note type="speaker">
            Anf. 61 HELENA LINDAHL (C):
          </note>
          <note>
            Herr talman! Vi i Centerpartiet är väl medvetna om att det är
            problem även med utlåning från banker. Det var därför som vi drev
            detta med investeraravdrag, som vi dessutom vill utöka, det vill
            säga att om du som privatperson hjälper ett företag med kapital
            kan du också få göra ett avdrag för det i deklarationen. Det är
            ungefär vad det gå ut på.
          </note>
          <note>
            Jag sa tidigare också att det finns många bra förslag i utredningen.
            Det skulle behövas några extra minuter för att gå igenom och kommentera
            alla förslag och kanske titta på förbättringsområden. Det gör
            jag gärna. Jag hoppas att ministern inte bara kommer med erbjudandet
            här i talarstolen utan att det de facto är en inbjudan.
          </note>
          <note>
            Jag tycker ändå inte att det är oviktigt med Inlandsinnovation.
            Jag har på när a håll sett hur otroligt viktig den har varit.
            Inlandsinnovation har också bidragit med extra medel till Norrlandsfonden.
            Man har även avsatt en del medel till Övre Norrlands kreditgarantiförening
            som ger väldigt små lån i ett initialt skede, till exempel om
            en frisör vill låna pengar för att bygga ut sin verksamhet eller
            sin salong.
          </note>
          <note>
            Min fråga tillbaka till ministern blir: Varför ska de mest utsatta
            delarna av landet betala för resten av landet, och framför allt
            för de större städerna? Det är inte jag som säger det, utan det
            är nämligen Tillväxtanalys som säger att 80 procent av allt riskkapital
            hamnar i de större städerna.
          </note>
          <note>
            För mig är detta en omvänd Robin Hood -politik som snarare fokuserar
            på något slags prins John-effekt. Ni tar tusentals miljoner och
            ger tillbaka några få. Det är precis som när jultomten delar ut
            stora paket. Förhoppningarna är väldigt stora på julafton att
            man ska hitta något spännande, men när man öppnar det stora paket
            innehåller det inget annat än ett par ” stickesockar ” som dessutom
            kliar.
          </note>
          <note type="speaker">
            Anf. 62 ANDERS AHLGREN (C):
          </note>
          <note>
            Herr talman! Jag noterar att det var svårt för statsrådet att
            förklara varför man betraktar tidigare fulla bidrag från EU som
            nytt riskkapital i de län som jag frågade om. Men jag kunde inte
            uppfatta något svar.
          </note>
          <note>
            Jag har som egenföretagare 25 års erfarenhet av näringslivsfrågor,
            o ch det handlar om långsiktighet och uthållighet och att kunna
            skapa en bra finansieringsform.
          </note>
          <note>
            Jag talade om Almi invest som också investerar i företag. Man
            säger att man gärna investerar, men med lite mindre belopp, från
            300 000 kronor upp till 10 miljoner. Då har det varit väldigt
            bra att ha tillgång till Inlandsinnovation som hanterar de större
            beloppen, från 5 miljoner upp till 50 miljoner. Det är en viktig
            del när man funderar på hur Inlandsinnovations insatser ska ersättas
            i dessa områden med ett bra samarbete.
          </note>
          <note>
            När det gäller lånegarantin vill jag bara kommentera den. Lånegarantin
            är jättebra, men den kostar pengar, och banklån kostar pengar.
            Det är svagheten med att bara luta sig mot en lånegaranti. Fördelen
            är att man samtidigt kan prata om investeringskapital. Kapital
            är gratis för företag fram till dess att man ger utdelning. Till
            dess är aktiekapital väldigt bra för nystartade företag. Jag tycker
            att den möjligheten borde kompletteras. Almi är ofta med och tar
            en del lån, men Almis lån blir ofta väldigt dyra, 6–8 procent,
            jämfört med marknadspriserna som är mycket lägre.
          </note>
          <note>
            Jag vill ändå upprepa frågan: På vilket sätt kommer det nya förslaget,
            som näringsministern kommer att lägga fram, att tillskjuta kapital
            till den här delen av Sverige?
          </note>
          <note type="speaker">
            Anf. 63 Närings- och innovationsminister MIKAEL DAMBERG (S):
          </note>
          <note>
            Herr talman! Tack för den här interpellationsdebatten! Det som
            jag tar med mig från debatten är ett antal medskick där vi har
            haft lite olika uppfattningar om beloppsgränser. Vi har haft lite
            diskussioner kring hur det ska organiseras. Det fanns en positiv
            tanke om kreditgarantierna, som är en annan typ av finansiering,
            som det kanske har talats om för lite, inte minst för landsbygdens
            utveckling.
          </note>
          <note>
            Jag konstaterar dock att Centerpartiet inte har velat tala om
            demonstra ­ tionsutvecklingsfonden. Mikrofond är exakt det som
            Inlandsinnovation har investerat i, en form av affärsänglar. Det
            är exakt detta s om mikro ­ fonder har som syfte att göra.
          </note>
          <note>
            Man har under åtta års tid i princip haft regeringsmakten. Det
            har nästan hela tiden funnits kritik för att det statliga riskkapitalet
            inte har organiserats på ett tillräckligt effektivt sätt. Jag
            vill inte gå in på det för mycket, men det är klart att Inlandsinnovation
            initialt har fått enormt mycket kritik för hur verksamheten bedrevs.
            Jag har inte gjort någon stor poäng av det i den här debatten,
            men jag skulle kunna göra det.
          </note>
          <note>
            Centerpartiets eget ansvar för utformningen av Inlandsinnovation
            blir väl en del av förklaringen till att man nu kanske inte orkar
            med att göra förändringar i det statliga riskkapitalet så energiskt.
            Men jag tror att vi måste göra det. För att få utveckling och
            kunna göra prioriterade satsningar måste man också göra förändringar.
          </note>
          <note>
            Jag är dock fortsatt beredd att ta den utsträckta Lovikkavanten
            och se vad som går att göra för att se hur de här förslagen kan
            bli så bra som möjligt, så att man gynnar tillväxt och utveckling
            i hela Sverige, vilket är en naturlig utgångspunkt för Finansieringsutredningens
            fortsatta arbete.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2015/16:68 om hantverkskunnandets
            status och bevarande
          </note>
          <note type="speaker">
            Anf. 64 Statsrådet AIDA HADZIALIC (S):
          </note>
          <note>
            Herr talman! Lars-Arne Staxäng har ställt ett antal frågor till
            mig om hur jag avser att öka hantverkskunnandets status och verka
            för dess bevarande, hur jag avser att motverka att vissa hantverksyrken
            dör ut, hur fler ska få gesällbrev, hur hantverkare från andra
            länder ska få sina yrkeskunskaper validerade snabbare och hur
            hantverksbranschen gynnas av regeringens reformer.
          </note>
          <note>
            Inom utbildningssystemet finns många möjligheter att utbilda
            sig till hantverksyrken med olika inriktningar. De finns inom
            gymnasieskolan och yrkeshögskolan, inom utbildningsformen konst-
            och kulturutbildningar och även inom vissa högskoleutbildningar.
            Dessa utbildningar erbjuds också inom folkbildningen och av enskilda
            utbildningsanordnare.
          </note>
          <note>
            Jag anser att det är viktigt att yrkesutbildningar är ett attraktivt
            val för framför allt unga människor. Det är bekymmersamt att intresset
            för yrkesutbildningar har varit vikande under en följd av år trots
            att det finns god tillgång till sådana. Regeringen har därför
            i budgetpropositionen för 2016 avsatt 67 miljoner kronor – och
            mer ska avsättas framöver – för att på olika sätt stärka yrkesprogrammens
            kvalitet.
          </note>
          <note>
            Regeringen har även beslutat om direktiv till två utredningar
            som båda, ur olika perspektiv, har i uppdrag att främja matchningen
            mellan ungdomars val av gymnasial yrkesutbildning och efterfrågan
            på arbetsmarknaden. Detta ska den så kallade Yrkesprogramsutredningen
            jobba med.
          </note>
          <note>
            Gymnasieutredningen har i uppdrag att analysera och lämna förslag
            som har koppling till yrkesprogrammens attraktionskraft. Det är
            ett viktigt uppdrag för utredningen att lämna förslag på hur yrkeselevers
            rätt att läsa de kurser som krävs för grundläggande behörighet
            kan stärkas.
          </note>
          <note>
            Samhällets behov av och efterfrågan på olika yrkeskunskaper och
            yrkesfärdigheter förändras med tiden. För att motverka att hantverksyrken
            försvinner kan utbildningar som medverkar till att utveckla eller
            bevara kvalificerat yrkeskunnande inom ett smalt yrkesområde ingå
            i yrkeshög ­ skolan. De särskilda bestämmelserna om stöd för konst-
            och kulturutbild ­ ningar riktar sig också bland annat till utbildningar
            med ett innehåll som syftar till att bevara eller utveckla kulturarvet.
            Dessutom finns det ett stort utbud av utbildningar med hantverksinriktning
            som bedrivs under friare former inom folkbildningen. Jag anser
            därför att utbildningssystemet er ­ bjuder bra förutsättningar
            för att den som vill ska kunna lära sig ett hant ­ verksyrke.
            Men det förutsätter också att det finns intresse för att utnyttja
            de möjligheter som finns.
          </note>
          <note>
            Vad gäller gesällbrev utfärdas det mellan 800 och 1 000 sådana
            per år. Utfärdandet av gesällbrev sker på initiativ av bransch-
            och yrkesorganisa ­ tioner. De avgör själva hur, i vilken form
            och i vilken omfattning sådana yrkesbevis ska utfärdas. Den enskilde
            väljer själv att ansöka om gesäll ­ brev. Den betydelse ett sådant
            bevis har i yrket eller i samhället är helt beroende av vad dessa
            organisationer och yrkesutövarna ger det för bety ­ delse.
          </note>
          <note>
            Jag anser att de här bevisen kan vara ett bra komplement till
            examina, betyg och intyg som utfärdas inom utbildningssystemet.
            Det är värdefullt för de berörda yrkena och deras utövare att
            det kan utfärdas gesällbrev, men omfattningen av detta ska inte
            regleras av staten.
          </note>
          <note>
            Validering av reell kompetens när det gäller personer från andra
            länder är dels ett ansvar för arbetsmarknaden, dels ett ansvar
            för utbildningsväsendet, beroende på syftet. Arbetsförmedlingen
            tillförs betydande medel i regeringens budgetproposition för 2016
            för att yrkesvalideringar mot särskilda branschstandarder ska
            kunna öka. Validering av reell kompetens i syfte att få formella
            intyg eller betyg i yrkesämnen på gymnasial nivå är en uppgift
            för kommunernas vuxenutbildning. Regeringen avser att från 2016
            tillföra betydande resurser såväl till den yrkesinriktade vuxenutbildningen,
            som kallas yrkesvux , som till komvux . Ett villkor är att den
            enskilde ska ha möjlighet att få sina tidigare kunskaper och erfarenheter
            validerade.
          </note>
          <note>
            Syftet med regeringens investeringar i det här avseendet är att
            de som har behov av och förutsättningar för att få sina kunskaper
            validerade ska få det så snabbt som möjligt.
          </note>
          <note type="speaker">
            Anf. 65 LARS-ARNE STAXÄNG (M):
          </note>
          <note>
            Herr talman! Jag får börja med att tacka för svaret. Jag har
            ställt frågor om statusen för hantverkskunnandet och åtgärder
            för att fler ska få gesällbrev och för att motverka att hantverksyrkena
            dör ut. Jag har även frågat hur hantverkare från andra länder
            ska få sina yrkeskunskaper validerade och framför allt hur hantverksbranschen
            gynnas av regeringens reformer.
          </note>
          <note>
            Jag blev lite fundersam när jag hörde svaret från statsrådet,
            och jag ska förklara varför. Hon pratade mycket om yrkesutbildning,
            och det är viktigt. Det tyckte den gamla alliansregeringen, och
            jag har förstått att även den nya rödgröna regeringen har gjort
            vissa prioriteringar på detta område. Men gesällbreven inom hantverksyrkena
            är inte riktigt detsamma. Det är egentligen en typ av spetsutbildning
            inom vissa hantverksyrken, medan yrkesutbildning är något mer
            generellt, vilket gäller både den yrkesutbildning som vi har på
            våra gymnasieskolor och yrkesutbildningar i övrigt. De kan komplettera
            varandra, men det är definitivt inte samma sak.
          </note>
          <note>
            Jag blir också lite fundersam över att det i Sverige utfärdas
            ca 1 000 gesällbrev per år, medan man i Polen, för att ta ett
            närliggande land, utfärdar ungefär 60 000 gesällbrev och i Tyskland
            160 000. Då säger man från regeringens sida att gesällbreven inte
            är regeringens ansvar. Nej, det kan man väl säga. Men det är ett
            samhällsansvar att se till att vi har bra hantverksutbildningar
            och att man samarbetar med de organ som ger ut gesällbreven. Det
            finns ett intresse från de här organisationerna av att få en bättre
            verksamhet med fler mästarbrev och gesällbrev.
          </note>
          <note>
            Detta är ett område som Sverige behöver på flera sätt. Sverige
            behöver tjänsterna. I dag är det på en rad områden svårt att få
            tag på hantverkare med hög kompetens och med gesällbrev eller
            mästarbrev; man får till och med emellanåt gå utanför Sverige
            för att få tag på de här tjänsterna. Det skapar också fler jobb.
            Men det är inte minst viktigt ur integrationssynpunkt. Vi vill
            alla ha fler jobb och en bättre integration. Då är detta en viktig
            del som kan komplettera andra jobb.
          </note>
          <note>
            Jag vill med det här debattinlägget framhålla att det är bra
            om statsrådet kan göra mer än att bara hänvisa till statens yrkesutbildning.
          </note>
          <note type="speaker">
            Anf. 66 Statsrådet AIDA HADZIALIC (S):
          </note>
          <note>
            Herr talman! Jag tackar Lars-Arne Staxäng för hans kommentarer
            och hans intresse för yrkesutbildningar och hantverksyrkena. Jag
            är väldigt glad över att vi delar den positiva inställningen till
            de här yrkena. Jag beklagar däremot att den tidigare borgerliga
            regeringen inte såg lika positivt på yrkesutbildningar rent generellt.
          </note>
          <note>
            Vi hade tidigare en representant på Utbildningsdepartementet
            som på många sätt talade ned yrkesutbildningar när man tvärtom
            borde tala upp dem och deras status. I mångt och mycket har man
            länge pekat på yrkes ­ elever och dem som sysslat med hantverk
            av olika slag. Det har låtit som om dessa människor har lägre
            ambitioner och sämre kunnande. De är de som ingenting vill och
            kan, och därför måste vi sänka nivåerna för dem för att de ska
            kunna ta sig igenom utbildningssystemet och vilja börja jobba.
          </note>
          <note>
            Jag tror inte att någon vill bli stigmatiserad på det viset.
            Jag och regeringen vill för det första prata upp statusen för
            yrkesutbildningarna och de jobben. Vi vill göra det tillsammans
            med parterna, Svenskt Näringsliv, LO och flera, för det kräver
            ett gemensamt ansvar. Sedan måste vi bygga ut kapaciteten för
            yrkesutbildningar från gymnasiet till vuxenutbildningen och yrkeshögskolan.
            Det måste bli en sammanhållen och bra kedja.
          </note>
          <note>
            Jag håller inte riktigt med om att detta inte är relevant för
            de jobb som vi nu pratar om. Det ordinarie utbildningssystemet
            syftar ju till att kompetensförsörja arbetsmarknaden. Vi har gymnasieprogram
            som leder till att man kan bli plåtslagare, bagare, florist, snickare
            med mera, men vi måste få fler unga att välja de utbildningarna,
            såväl på gymnasiet som inom folkbildningen, inom vuxenskolan och
            så vidare.
          </note>
          <note>
            Kapaciteten är viktig, och attraktionen är viktig. Jag ser gärna
            att vi finner varandra, moderater och socialdemokrater emellan
            och mellan regeringen och det borgerliga blocket, för att gemensamt
            stärka dessa utbildningar, för de leder till jobb och är bra för
            arbetsmarknaden och därmed också för vår ekonomi.
          </note>
          <note type="speaker">
            Anf. 67 LARS-ARNE STAXÄNG (M):
          </note>
          <note>
            Herr talman! För det första delar jag nog inte bilden av att
            alliansregeringen har sett ned på yrkesutbildning, tvärtom. Jag
            vet inte om vi har levat i olika världar. Många gånger har inte
            minst Socialdemokraterna men även de rödgröna försökt få det till
            att all yrkesutbildning skulle vara utformad så att man kunde
            fortsätta in i högskolan. Det kan vara bra när det är möjligt.
            Man har snarast sett ned på många av yrkesutbildningarna och velat
            ha bort dem. I flera fall försökte alliansregeringen faktiskt
            få tillbaka yrkesutbildningar och tydliggöra dem.
          </note>
          <note>
            Jag tackar för förklaringen, men jag kvarstår i min uppfattning
            att mer kunde göras när det gäller själva gesällutbildningen och
            så vidare. Åtgärder för fler gesällbrev är jätteviktiga.
          </note>
          <note>
            Trots vad jag har hört här tror jag att det är bra att regeringen
            tar initiativ i denna fråga och att man får en yrkesutbildning
            som går ihop även med gesällutbildning, så att man får en del
            av grundutbildningen och kanske även gymnasie- och yrkesskola
            men också går vissa tider i specialistutbildning hos en mästare
            och blir gesäll. I de djupa gesällutbildningarna kan det ta många
            år innan man blir duktig på sitt yrke.
          </note>
          <note>
            Sverige har många gånger varit dåligt på att validera utbildningar
            när människor kommer utifrån, från andra länder. Det gäller både
            högskoleutbildningar och yrkesutbildningar.
          </note>
          <note>
            Sverige är historiskt uppbyggt av duktiga hantverkare. Går vi
            tillbaka flera hundra år i tiden kan vi se att vi har fått bidrag
            inte minst från Tyskland, Frankrike, Italien och Nederländerna.
            Många av de fina hus vi beundrar här i Gamla stan i Stockholm
            är byggda med hantverkskunnande som kommer från de här länderna.
          </note>
          <note>
            Vi måste vara bättre på att validera utbildningar, för vi behöver
            människor utifrån, och vi behöver också inom Sverige utbilda personer
            för dessa spetsyrken. Rätt utnyttjat skulle vi redan i dag kunna
            få ett mycket bättre utbyte av människor som är och tänker bli
            hantverkare i gesällyrken.
          </note>
          <note type="speaker">
            Anf. 68 Statsrådet AIDA HADZIALIC (S):
          </note>
          <note>
            Herr talman! Låt mig börja med att vittna något om vad svensk
            yrkesskicklighet kan innebära. Lars-Arne Staxäng talar om de vackra
            hus vi ser här i Stockholm. Själv fick jag före, under och efter
            sommaren följa det svenska yrkeslandslaget, som skulle tävla i
            VM i Brasilien. Det var väldigt engagerade och passionerade unga
            män och kvinnor som verkligen höll den svenska fanan högt och
            presterade väl. De tog medaljer och fick utmärkelser och visade
            verkligen att svensk yrkesskicklighet är något i världsklass.
          </note>
          <note>
            Det vi behöver göra är att knyta samman alla dessa delar för
            att fler elever ska välja praktiskt utbildning. Vi måste få arbetsmarknadens
            parter att också bidra till det. Vi som håller på med politik
            behöver självfallet bidra med vår del.
          </note>
          <note>
            När jag samtalar med parterna har jag inte fått någon signal
            om att det skulle vara gesälldelen som är problemet. Parterna
            menar i mångt och mycket att de kan sköta det själva. Precis som
            jag sa i mitt anförande ämnar jag inte göra staten mer inblandad
            än nödvändigt i detta arbete. Jag har tilltro till att branscherna
            kan sköta detta själva. Däremot vill jag att staten tar ansvar
            för att fler unga väljer att plugga till dessa yrken, och vi jobbar
            också med valideringen, precis som Staxäng framhåller.
          </note>
          <note>
            Jag håller med om att alldeles för få människor som kommer till
            Sverige får sina kvalifikationer validerade på rätt vis. Systemet
            i dag spretar. Ibland tänker jag att det är en djungel därute,
            tyvärr, även om det finns en del goda exempel. Det vi måste göra
            är att skapa ett nationellt sammanhållet valideringssystem, som
            framför allt är överblickbart för den enskilde, så att man kan
            se vad som är ens egen dörr in och vilka steg man måste följa
            för att få sina kunskaper erkända. Detta jobbar regeringen med.
          </note>
          <note>
            Vi har redan tillfört resurser för att valideringen ska bli bättre.
            Exempelvis har Socialstyrelsen fått mer pengar för att folk ska
            kunna bli validerade inom medicinska yrken. Vi skjuter till pengar
            till Arbetsförmed ­ lingen, så att branscherna ska kunna validera
            yrkeskunniga. Detta ska vi se som steg ett. Det som behövs är
            en sammanhållen större struktur för att få ordning på detta.
          </note>
          <note>
            Vi kommer att återkomma med förslag inom området redan nu under
            hösten. Vi har jobbat intensivt med detta under året. Det har
            varit prioriterat. Det är inte enbart en del av vår utbildningspolitik
            utan också en del av vår jobbpolitik, som ska se till att sysselsättningen
            i Sverige blir bättre och att vi pressar tillbaka arbetslösheten
            inom de grupper där den är för hög.
          </note>
          <note type="speaker">
            Anf. 69 LARS-ARNE STAXÄNG (M):
          </note>
          <note>
            Herr talman! Jag får också tacka statsrådet för svaret. Jag tror
            att det är viktigt att ta upp denna fråga.
          </note>
          <note>
            Jag tror inte att regeringen har någon avsikt att lämna gesäll-
            och mästarbrevskunskapen utanför, utan man har helt enkelt inte
            tänkt på detta. Man tror att det ingår i den normala yrkesutbildningen
            och att det bara är en liten del.
          </note>
          <note>
            En riktig gesällutbildning är en spetsutbildning. Det är en utbildning
            som tar fem tio år – lika mycket som det tar att bli läkare i
            många fall. En spetsutbildning på yrkesområdet tar faktiskt mellan
            fem och tio år där kunskapskraven är höga.
          </note>
          <note>
            Det är viktigt att vi för fram denna fråga tillsammans med branschen.
            Branschen säger själv att man har velat ha en tydlig fortsättning
            tillsammans med regeringen, inte minst för att kunna få in nya
            människor och ungdomar, både från andra länder och från Sverige,
            som går dessa utbildningar och sedan går gesällutbildningarna.
          </note>
          <note>
            Framför allt är jag glad för att vi kan få en tydligare och bättre
            validering när det gäller dem som redan har stor kunskap men som
            aldrig blir riktigt gesällutbildade och får betyg.
          </note>
          <note type="speaker">
            Anf. 70 Statsrådet AIDA HADZIALIC (S):
          </note>
          <note>
            Herr talman! Tack, än en gång, Lars-Arne Staxäng, både för debatten
            och för jämförelsen!
          </note>
          <note>
            Ja, vi håller med varandra om att yrkesutbildningarna behöver
            främjas. Regeringen kommer att satsa på en utbyggnad av kapaciteten.
            Vi kommer att satsa på attraktiviteten för de här utbildningarna.
            Vi kommer att göra det tillsammans med parterna.
          </note>
          <note>
            Jag för gärna en vidare dialog med Staxäng och Moderaterna och
            de övriga borgerliga partierna om hur vi kan samla oss kring yrkesutbildningar
            och allt som har med samverkan mellan skola, arbetsmarknad och
            näringsliv att göra. Jag vill på intet sätt stå här och vara kompromisslös,
            utan jag framför den politik som regeringen har satt på agendan
            hitintills. Där handlar det primärt om att bygga ut det ordinarie
            utbildningssystemet. Vi har en god plattform där, men den behöver
            bli än bättre.
          </note>
          <note>
            Tack, än en gång, för interpellationen! Jag hoppas att vi ska
            få fortsätta vårt samtal om detta.
          </note>
          <note>
            Överläggningen var härmed avslutad.
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2015/16:38 Anläggningsbesked för biodrivmedel
          </note>
          <note>
            Skrivelse
          </note>
          <note>
            2015/16:33 Riksrevisionens rapport om Vattenfall och energiomställningen
          </note>
          <note>
            EU-dokument
          </note>
          <note>
            JOIN(2015) 33 Gemensamt samrådsdokument På väg mot ett nytt partnerskap
            mellan Europeiska unionen och länderna i Afrika, Västindien och
            Stillahavsområdet efter 2020
          </note>
          <note>
            KOM(2015) 315 Rapport från kommissionen Årsrapport 2014 om subsidiaritet
            och proportionalitet
          </note>
          <note>
            KOM(2015) 316 Rapport från kommissionen Årsrapport 2014 om förbindelserna
            mellan Europeiska kommissionen och de nationella parlamenten
          </note>
          <note>
            § 14 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 21 oktober
          </note>
          <note>
            2015/16:83 Europas lägsta arbetslöshet 2020
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 oktober
          </note>
          <note>
            2015/16:165 Tullens förmåga att förhindra vapensmuggling
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2015/16:166 Onyktra förare
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 21 oktober
          </note>
          <note>
            2015/16:98 Hur ökningen av sjukskrivningar ska hejdas
          </note>
          <note>
            av Anette Åkesson (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2015/16:120 EU:s avtal med Kuba
          </note>
          <note>
            av Fredrik Malm (FP)
          </note>
          <note>
            till utrikesminister Margot Wallström (S)
          </note>
          <note>
            2015/16:121 Kontrollstation 2015
          </note>
          <note>
            av Rickard Nordin (C)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:122 Oberoende undersökning av attack mot sjukhus i Kunduz
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2015/16:126 Halland som region
          </note>
          <note>
            av Jenny Petersson (M)
          </note>
          <note>
            till statsrådet Ardalan Shekarabi (S)
          </note>
          <note>
            2015/16:124 Räddande av de småskaliga vattenkraftverken
          </note>
          <note>
            av Sten Bergheden (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2015/16:125 Oskuldskontroller på svenska vårdcentraler
          </note>
          <note>
            av Amir Adan (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:131 Nya enprocentsmålet
          </note>
          <note>
            av Sofia Arkelsten (M)
          </note>
          <note>
            till statsrådet Isabella Lövin (MP)
          </note>
          <note>
            2015/16:127 Hemsjukvård för barn i livets slutskede
          </note>
          <note>
            av Saila Quicklund (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:128 Medborgarskapsreglerna
          </note>
          <note>
            av Amir Adan (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2015/16:132 Körkortslån för ungdomar
          </note>
          <note>
            av Amir Adan (M)
          </note>
          <note>
            till statsrådet Aida Hadzialic (S)
          </note>
          <note>
            2015/16:137 Kriterier för en feministisk regering
          </note>
          <note>
            av Lotta Olsson (M)
          </note>
          <note>
            till statsrådet Gabriel Wikström (S)
          </note>
          <note>
            2015/16:145 Indirekt stöd till dömda terrorister i Palestina
          </note>
          <note>
            av Fredrik Schulte (M)
          </note>
          <note>
            till statsrådet Isabella Lövin (MP)
          </note>
          <note>
            2015/16:133 Kommuners och företags fusk med a-kassan
          </note>
          <note>
            av Fredrik Schulte (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:134 Tofta skjutfält på Gotland
          </note>
          <note>
            av Jesper Skalberg Karlsson (M)
          </note>
          <note>
            till försvarsminister Peter Hultqvist (S)
          </note>
          <note>
            2015/16:142 Sveriges behov av fler utbildade hantverkare
          </note>
          <note>
            av Sten Bergheden (M)
          </note>
          <note>
            till statsrådet Aida Hadzialic (S)
          </note>
          <note>
            2015/16:144 Vitryssland
          </note>
          <note>
            av Christian Holm Barenfeld (M)
          </note>
          <note>
            till utrikesminister Margot Wallström (S)
          </note>
          <note>
            2015/16:141 100-klubben
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2015/16:140 Försöksverksamhet med undantag från kösystemet
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:143 Ökad takt i statens tillgänglighetsarbete
          </note>
          <note>
            av Betty Malmberg (M)
          </note>
          <note>
            till statsrådet Gabriel Wikström (S)
          </note>
          <note>
            § 17 Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 10 anf.
            50 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            MADELEINE GABRIELSON HOLST
          </note>
          <note>
            / Eva-Lena Ekman
          </note>
          <note>
            Innehållsförteckning
          </note>
          <note>
            Meddelande om statsministerns frågestund
          </note>
          <note>
            Anf. 1 TALMANNEN
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Ärende för hänvisning till utskott
          </note>
          <note>
            § 4 Svar på interpellation 2015/16:57 om den småskaliga vattenkraftens
            betydelse för kulturmiljöer
          </note>
          <note>
            Anf. 2 Klimat- och miljöminister ÅSA ROMSON (MP)
          </note>
          <note>
            Anf. 3 RICKARD NORDIN (C)
          </note>
          <note>
            Anf. 4 Klimat- och miljöminister ÅSA ROMSON (MP)
          </note>
          <note>
            Anf. 5 RICKARD NORDIN (C)
          </note>
          <note>
            Anf. 6 Klimat- och miljöminister ÅSA ROMSON (MP)
          </note>
          <note>
            Anf. 7 RICKARD NORDIN (C)
          </note>
          <note>
            Anf. 8 Klimat- och miljöminister ÅSA ROMSON (MP)
          </note>
          <note>
            § 5 Svar på interpellation 2015/16:48 om saknad proposition
          </note>
          <note>
            Anf. 9 Arbetsmarknadsminister YLVA JOHANSSON (S)
          </note>
          <note>
            Anf. 10 JENNY PETERSSON (M)
          </note>
          <note>
            Anf. 11 Arbetsmarknadsminister YLVA JOHANSSON (S)
          </note>
          <note>
            Anf. 12 JENNY PETERSSON (M)
          </note>
          <note>
            Anf. 13 Arbetsmarknadsminister YLVA JOHANSSON (S)
          </note>
          <note>
            Anf. 14 JENNY PETERSSON (M)
          </note>
          <note>
            Anf. 15 Arbetsmarknadsminister YLVA JOHANSSON (S)
          </note>
          <note>
            § 6 Svar på interpellation 2015/16:4 om jobben i energisektorn
          </note>
          <note>
            Anf. 16 Statsrådet IBRAHIM BAYLAN (S)
          </note>
          <note>
            Anf. 17 KATARINA BRÄNNSTRÖM (M)
          </note>
          <note>
            Anf. 18 Statsrådet IBRAHIM BAYLAN (S)
          </note>
          <note>
            Anf. 19 KATARINA BRÄNNSTRÖM (M)
          </note>
          <note>
            Anf. 20 LARS HJÄLMERED (M)
          </note>
          <note>
            Anf. 21 Statsrådet IBRAHIM BAYLAN (S)
          </note>
          <note>
            Anf. 22 KATARINA BRÄNNSTRÖM (M)
          </note>
          <note>
            Anf. 23 LARS HJÄLMERED (M)
          </note>
          <note>
            Anf. 24 Statsrådet IBRAHIM BAYLAN (S)
          </note>
          <note>
            § 7 Svar på interpellation 2015/16:25 om regeringsutspel om försvårande
            av uthyrning av bostad
          </note>
          <note>
            Anf. 25 Statsrådet MEHMET KAPLAN (MP)
          </note>
          <note>
            Anf. 26 MATS GREEN (M)
          </note>
          <note>
            Anf. 27 Statsrådet MEHMET KAPLAN (MP)
          </note>
          <note>
            Anf. 28 MATS GREEN (M)
          </note>
          <note>
            Anf. 29 Statsrådet MEHMET KAPLAN (MP)
          </note>
          <note>
            Anf. 30 MATS GREEN (M)
          </note>
          <note>
            Anf. 31 Statsrådet MEHMET KAPLAN (MP)
          </note>
          <note>
            § 8 Svar på interpellation 2015/16:59 om statliga bolag och Svenskt
            Näringsliv
          </note>
          <note>
            Anf. 32 Närings- och innovationsminister MIKAEL DAMBERG (S)
          </note>
          <note>
            Anf. 33 BIRGER LAHTI (V)
          </note>
          <note>
            Anf. 34 Närings- och innovationsminister MIKAEL DAMBERG (S)
          </note>
          <note>
            Anf. 35 BIRGER LAHTI (V)
          </note>
          <note>
            Anf. 36 Närings- och innovationsminister MIKAEL DAMBERG (S)
          </note>
          <note>
            Anf. 37 BIRGER LAHTI (V)
          </note>
          <note>
            Anf. 38 Närings- och innovationsminister MIKAEL DAMBERG (S)
          </note>
          <note>
            § 9 Svar på interpellation 2015/16:32 om förankring av Vattenfalls
            försäljningsprocess av tyskt brunkol
          </note>
          <note>
            Anf. 39 Närings- och innovationsminister MIKAEL DAMBERG (S)
          </note>
          <note>
            Anf. 40 ANN-CHARLOTTE HAMMAR JOHNSSON (M)
          </note>
          <note>
            Anf. 41 LARS HJÄLMERED (M)
          </note>
          <note>
            Anf. 42 Närings- och innovationsminister MIKAEL DAMBERG (S)
          </note>
          <note>
            Anf. 43 ANN-CHARLOTTE HAMMAR JOHNSSON (M)
          </note>
          <note>
            Anf. 44 LARS HJÄLMERED (M)
          </note>
          <note>
            Anf. 45 Närings- och innovationsminister MIKAEL DAMBERG (S)
          </note>
          <note>
            Anf. 46 ANN-CHARLOTTE HAMMAR JOHNSSON (M)
          </note>
          <note>
            Anf. 47 Närings- och innovationsminister MIKAEL DAMBERG (S)
          </note>
          <note>
            § 10 Svar på interpellation 2015/16:54 om Swedavias miljöarbete
            och klimatpåverkan
          </note>
          <note>
            Anf. 48 Närings- och innovationsminister MIKAEL DAMBERG (S)
          </note>
          <note>
            Anf. 49 ANDERS ÅKESSON (C)
          </note>
          <note>
            Anf. 50 Närings- och innovationsminister MIKAEL DAMBERG (S)
          </note>
          <note>
            Anf. 51 ANDERS ÅKESSON (C)
          </note>
          <note>
            Anf. 52 Närings- och innovationsminister MIKAEL DAMBERG (S)
          </note>
          <note>
            Anf. 53 ANDERS ÅKESSON (C)
          </note>
          <note>
            Anf. 54 Närings- och innovationsminister MIKAEL DAMBERG (S)
          </note>
          <note>
            § 11 Svar på interpellation 2015/16:64 om det statliga riskkapitalet
            och Inlandsinnovation
          </note>
          <note>
            Anf. 55 Närings- och innovationsminister MIKAEL DAMBERG (S)
          </note>
          <note>
            Anf. 56 HELENA LINDAHL (C)
          </note>
          <note>
            Anf. 57 Närings- och innovationsminister MIKAEL DAMBERG (S)
          </note>
          <note>
            Anf. 58 HELENA LINDAHL (C)
          </note>
          <note>
            Anf. 59 ANDERS AHLGREN (C)
          </note>
          <note>
            Anf. 60 Närings- och innovationsminister MIKAEL DAMBERG (S)
          </note>
          <note>
            Anf. 61 HELENA LINDAHL (C)
          </note>
          <note>
            Anf. 62 ANDERS AHLGREN (C)
          </note>
          <note>
            Anf. 63 Närings- och innovationsminister MIKAEL DAMBERG (S)
          </note>
          <note>
            § 12 Svar på interpellation 2015/16:68 om hantverkskunnandets
            status och bevarande
          </note>
          <note>
            Anf. 64 Statsrådet AIDA HADZIALIC (S)
          </note>
          <note>
            Anf. 65 LARS-ARNE STAXÄNG (M)
          </note>
          <note>
            Anf. 66 Statsrådet AIDA HADZIALIC (S)
          </note>
          <note>
            Anf. 67 LARS-ARNE STAXÄNG (M)
          </note>
          <note>
            Anf. 68 Statsrådet AIDA HADZIALIC (S)
          </note>
          <note>
            Anf. 69 LARS-ARNE STAXÄNG (M)
          </note>
          <note>
            Anf. 70 Statsrådet AIDA HADZIALIC (S)
          </note>
          <note>
            § 13 Bordläggning
          </note>
          <note>
            § 14 Anmälan om interpellation
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 15.01.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
